##1.001.01a##  a\_gnimI\'Le pu\_rohi\'taM ya\_j~nasya\' de\_vamR^i\_tvija\'m .
##1.001.01c##  hotA\'raM ratna\_dhAta\'mam ..
##1.001.02a##  a\_gniH pUrve\'bhi\_rR^iShi\'bhi\_rIDyo\_ nUta\'nairu\_ta .
##1.001.02c##  sa de\_vA.N eha va\'kShati ..
##1.001.03a##  a\_gninA\' ra\_yima\'shnava\_tpoSha\'me\_va di\_vedi\'ve .
##1.001.03c##  ya\_shasa\'M vI\_rava\'ttamam ..
##1.001.04a##  agne\_ yaM ya\_j~nama\'dhva\_raM vi\_shvata\'H pari\_bhUrasi\' .
##1.001.04c##  sa idde\_veShu\' gachChati ..
##1.001.05a##  a\_gnirhotA\' ka\_vikra\'tuH sa\_tyashchi\_trashra\'vastamaH .
##1.001.05c##  de\_vo de\_vebhi\_rA ga\'mat ..
##1.001.06a##  yada\_~Nga dA\_shuShe\_ tvamagne\' bha\_draM ka\'ri\_Shyasi\' .
##1.001.06c##  tavettatsa\_tyama\'~NgiraH ..
##1.001.07a##  upa\' tvAgne di\_vedi\'ve\_ doShA\'vastardhi\_yA va\_yam .
##1.001.07c##  namo\_ bhara\'nta\_ ema\'si ..
##1.001.08a##  rAja\'ntamadhva\_rANA\'M go\_pAmR^i\_tasya\_ dIdi\'vim .
##1.001.08c##  vardha\'mAna\_M sve dame\' ..
##1.001.09a##  sa na\'H pi\_teva\' sU\_nave.agne\' sUpAya\_no bha\'va .
##1.001.09c##  sacha\'svA naH sva\_staye\' ..
##1.002.01a##  vAya\_vA yA\'hi darshate\_me somA\_ ara\'MkR^itAH .
##1.002.01c##  teShA\'M pAhi shru\_dhI hava\'m ..
##1.002.02a##  vAya\' u\_kthebhi\'rjarante\_ tvAmachChA\' jari\_tAra\'H .
##1.002.02c##  su\_taso\'mA aha\_rvida\'H ..
##1.002.03a##  vAyo\_ tava\' prapR^i~ncha\_tI dhenA\' jigAti dA\_shuShe\' .
##1.002.03c##  u\_rU\_chI soma\'pItaye ..
##1.002.04a##  indra\'vAyU i\_me su\_tA upa\_ prayo\'bhi\_rA ga\'tam .
##1.002.04c##  inda\'vo vAmu\_shanti\_ hi ..
##1.002.05a##  vAya\_vindra\'shcha chetathaH su\_tAnA\'M vAjinIvasU .
##1.002.05c##  tAvA yA\'ta\_mupa\' dra\_vat ..
##1.002.06a##  vAya\_vindra\'shcha sunva\_ta A yA\'ta\_mupa\' niShkR^i\_tam .
##1.002.06c##  ma\_kShvi1\_\'tthA dhi\_yA na\'rA ..
##1.002.07a##  mi\_traM hu\'ve pU\_tada\'kSha\_M varu\'NaM cha ri\_shAda\'sam .
##1.002.07c##  dhiya\'M ghR^i\_tAchI\_M sAdha\'ntA ..
##1.002.08a##  R^i\_tena\' mitrAvaruNAvR^itAvR^idhAvR^itaspR^ishA .
##1.002.08c##  kratu\'M bR^i\_hanta\'mAshAthe ..
##1.002.09a##  ka\_vI no\' mi\_trAvaru\'NA tuvijA\_tA u\'ru\_kShayA\' .
##1.002.09c##  dakSha\'M dadhAte a\_pasa\'m ..
##1.003.01a##  ashvi\'nA\_ yajva\'rI\_riSho\_ drava\'tpANI\_ shubha\'spatI .
##1.003.01c##  puru\'bhujA chana\_syata\'m ..
##1.003.02a##  ashvi\'nA\_ puru\'daMsasA\_ narA\_ shavI\'rayA dhi\_yA .
##1.003.02c##  dhiShNyA\_ vana\'ta\_M gira\'H ..
##1.003.03a##  dasrA\' yu\_vAka\'vaH su\_tA nAsa\'tyA vR^i\_ktaba\'rhiShaH .
##1.003.03c##  A yA\'taM rudravartanI ..
##1.003.04a##  indrA yA\'hi chitrabhAno su\_tA i\_me tvA\_yava\'H .
##1.003.04c##  aNvI\'bhi\_stanA\' pU\_tAsa\'H ..
##1.003.05a##  indrA yA\'hi dhi\_yeShi\_to vipra\'jUtaH su\_tAva\'taH .
##1.003.05c##  upa\_ brahmA\'Ni vA\_ghata\'H ..
##1.003.06a##  indrA yA\'hi\_ tUtu\'jAna\_ upa\_ brahmA\'Ni harivaH .
##1.003.06c##  su\_te da\'dhiShva na\_shchana\'H ..
##1.003.07a##  omA\'sashcharShaNIdhR^ito\_ vishve\' devAsa\_ A ga\'ta .
##1.003.07c##  dA\_shvAMso\' dA\_shuSha\'H su\_tam ..
##1.003.08a##  vishve\' de\_vAso\' a\_ptura\'H su\_tamA ga\'nta\_ tUrNa\'yaH .
##1.003.08c##  u\_srA i\'va\_ svasa\'rANi ..
##1.003.09a##  vishve\' de\_vAso\' a\_sridha\_ ehi\'mAyAso a\_druha\'H .
##1.003.09c##  medha\'M juShanta\_ vahna\'yaH ..
##1.003.10a##  pA\_va\_kA na\_H sara\'svatI\_ vAje\'bhirvA\_jinI\'vatI .
##1.003.10c##  ya\_j~naM va\'ShTu dhi\_yAva\'suH ..
##1.003.11a##  cho\_da\_yi\_trI sU\_nR^itA\'nA\_M cheta\'ntI sumatI\_nAm .
##1.003.11c##  ya\_j~naM da\'dhe\_ sara\'svatI ..
##1.003.12a##  ma\_ho arNa\_H sara\'svatI\_ pra che\'tayati ke\_tunA\' .
##1.003.12c##  dhiyo\_ vishvA\_ vi rA\'jati ..
##1.004.01a##  su\_rU\_pa\_kR^i\_tnumU\_taye\' su\_dughA\'miva go\_duhe\' .
##1.004.01c##  ju\_hU\_masi\_ dyavi\'dyavi ..
##1.004.02a##  upa\' na\_H sava\_nA ga\'hi\_ soma\'sya somapAH piba .
##1.004.02c##  go\_dA idre\_vato\_ mada\'H ..
##1.004.03a##  athA\' te\_ anta\'mAnAM vi\_dyAma\' sumatI\_nAm .
##1.004.03c##  mA no\_ ati\' khya\_ A ga\'hi ..
##1.004.04a##  pare\'hi\_ vigra\_mastR^i\'ta\_mindra\'M pR^ichChA vipa\_shchita\'m .
##1.004.04c##  yaste\_ sakhi\'bhya\_ A vara\'m ..
##1.004.05a##  u\_ta bru\'vantu no\_ nido\_ nira\_nyata\'shchidArata .
##1.004.05c##  dadhA\'nA\_ indra\_ idduva\'H ..
##1.004.06a##  u\_ta na\'H su\_bhagA\'.N a\_rirvo\_cheyu\'rdasma kR^i\_ShTaya\'H .
##1.004.06c##  syAmedindra\'sya\_ sharma\'Ni ..
##1.004.07a##  emA\_shumA\_shave\' bhara yaj~na\_shriya\'M nR^i\_mAda\'nam .
##1.004.07c##  pa\_ta\_yanma\'nda\_yatsa\'kham ..
##1.004.08a##  a\_sya pI\_tvA sha\'takrato gha\_no vR^i\_trANA\'mabhavaH .
##1.004.08c##  prAvo\_ vAje\'Shu vA\_jina\'m ..
##1.004.09a##  taM tvA\_ vAje\'Shu vA\_jina\'M vA\_jayA\'maH shatakrato .
##1.004.09c##  dhanA\'nAmindra sA\_taye\' ..
##1.004.10a##  yo rA\_yo\_3\_\'.avani\'rma\_hAnsu\'pA\_raH su\'nva\_taH sakhA\' .
##1.004.10c##  tasmA\_ indrA\'ya gAyata ..
##1.005.01a##  A tvetA\_ ni ShI\'da\_tendra\'ma\_bhi pra gA\'yata .
##1.005.01c##  sakhA\'ya\_H stoma\'vAhasaH ..
##1.005.02a##  pu\_rU\_tama\'M purU\_NAmIshA\'na\_M vAryA\'NAm .
##1.005.02c##  indra\_M some\_ sachA\' su\_te ..
##1.005.03a##  sa ghA\' no\_ yoga\_ A bhu\'va\_tsa rA\_ye sa pura\'MdhyAm .
##1.005.03c##  gama\_dvAje\'bhi\_rA sa na\'H ..
##1.005.04a##  yasya\' sa\_Msthe na vR^i\_Nvate\_ harI\' sa\_matsu\_ shatra\'vaH .
##1.005.04c##  tasmA\_ indrA\'ya gAyata ..
##1.005.05a##  su\_ta\_pAvne\' su\_tA i\_me shucha\'yo yanti vI\_taye\' .
##1.005.05c##  somA\'so\_ dadhyA\'shiraH ..
##1.005.06a##  tvaM su\_tasya\' pI\_taye\' sa\_dyo vR^i\_ddho a\'jAyathAH .
##1.005.06c##  indra\_ jyaiShThyA\'ya sukrato ..
##1.005.07a##  A tvA\' vishantvA\_shava\_H somA\'sa indra girvaNaH .
##1.005.07c##  shaM te\' santu\_ prache\'tase ..
##1.005.08a##  tvAM stomA\' avIvR^idha\_ntvAmu\_kthA sha\'takrato .
##1.005.08c##  tvAM va\'rdhantu no\_ gira\'H ..
##1.005.09a##  akShi\'totiH sanedi\_maM vAja\_mindra\'H saha\_sriNa\'m .
##1.005.09c##  yasmi\_nvishvA\'ni\_ pauMsyA\' ..
##1.005.10a##  mA no\_ martA\' a\_bhi dru\'hanta\_nUnA\'mindra girvaNaH .
##1.005.10c##  IshA\'no yavayA va\_dham ..
##1.006.01a##  yu\_~njanti\' bra\_dhnama\'ru\_ShaM chara\'nta\_M pari\' ta\_sthuSha\'H .
##1.006.01c##  rocha\'nte rocha\_nA di\_vi ..
##1.006.02a##  yu\_~njantya\'sya\_ kAmyA\_ harI\_ vipa\'kShasA\_ rathe\' .
##1.006.02c##  shoNA\' dhR^i\_ShNU nR^i\_vAha\'sA ..
##1.006.03a##  ke\_tuM kR^i\_Nvanna\'ke\_tave\_ pesho\' maryA ape\_shase\' .
##1.006.03c##  samu\_Shadbhi\'rajAyathAH ..
##1.006.04a##  Adaha\' sva\_dhAmanu\_ puna\'rgarbha\_tvame\'ri\_re .
##1.006.04c##  dadhA\'nA\_ nAma\' ya\_j~niya\'m ..
##1.006.05a##  vI\_Lu chi\'dAruja\_tnubhi\_rguhA\' chidindra\_ vahni\'bhiH .
##1.006.05c##  avi\'nda u\_sriyA\_ anu\' ..
##1.006.06a##  de\_va\_yanto\_ yathA\' ma\_timachChA\' vi\_dadva\'su\_M gira\'H .
##1.006.06c##  ma\_hAma\'nUShata shru\_tam ..
##1.006.07a##  indre\'Na\_ saM hi dR^ikSha\'se saMjagmA\_no abi\'bhyuShA .
##1.006.07c##  ma\_ndU sa\'mA\_nava\'rchasA ..
##1.006.08a##  a\_na\_va\_dyaira\_bhidyu\'bhirma\_khaH saha\'svadarchati .
##1.006.08c##  ga\_Nairindra\'sya\_ kAmyai\'H ..
##1.006.09a##  ata\'H parijma\_nnA ga\'hi di\_vo vA\' rocha\_nAdadhi\' .
##1.006.09c##  sama\'sminnR^i~njate\_ gira\'H ..
##1.006.10a##  i\_to vA\' sA\_timIma\'he di\_vo vA\_ pArthi\'vA\_dadhi\' .
##1.006.10c##  indra\'M ma\_ho vA\_ raja\'saH ..
##1.007.01a##  indra\_midgA\_thino\' bR^i\_hadindra\'ma\_rkebhi\'ra\_rkiNa\'H .
##1.007.01c##  indra\_M vANI\'ranUShata ..
##1.007.02a##  indra\_ iddharyo\_H sachA\_ sammi\'shla\_ A va\'cho\_yujA\' .
##1.007.02c##  indro\' va\_jrI hi\'ra\_Nyaya\'H ..
##1.007.03a##  indro\' dI\_rghAya\_ chakSha\'sa\_ A sUrya\'M rohayaddi\_vi .
##1.007.03c##  vi gobhi\_radri\'mairayat ..
##1.007.04a##  indra\_ vAje\'Shu no.ava sa\_hasra\'pradhaneShu cha .
##1.007.04c##  u\_gra u\_grAbhi\'rU\_tibhi\'H ..
##1.007.05a##  indra\'M va\_yaM ma\'hAdha\_na indra\_marbhe\' havAmahe .
##1.007.05c##  yuja\'M vR^i\_treShu\' va\_jriNa\'m ..
##1.007.06a##  sa no\' vR^iShanna\_muM cha\_ruM satrA\'dAva\_nnapA\' vR^idhi .
##1.007.06c##  a\_smabhya\_mapra\'tiShkutaH ..
##1.007.07a##  tu\_~njetu\'~nje\_ ya utta\'re\_ stomA\_ indra\'sya va\_jriNa\'H .
##1.007.07c##  na vi\'ndhe asya suShTu\_tim ..
##1.007.08a##  vR^iShA\' yU\_theva\_ vaMsa\'gaH kR^i\_ShTIri\'ya\_rtyoja\'sA .
##1.007.08c##  IshA\'no\_ apra\'tiShkutaH ..
##1.007.09a##  ya eka\'shcharShaNI\_nAM vasU\'nAmira\_jyati\' .
##1.007.09c##  indra\_H pa~ncha\' kShitI\_nAm ..
##1.007.10a##  indra\'M vo vi\_shvata\_spari\_ havA\'mahe\_ jane\'bhyaH .
##1.007.10c##  a\_smAka\'mastu\_ keva\'laH ..
##1.008.01a##  endra\' sAna\_siM ra\_yiM sa\_jitvA\'naM sadA\_saha\'m .
##1.008.01c##  varShi\'ShThamU\_taye\' bhara ..
##1.008.02a##  ni yena\' muShTiha\_tyayA\_ ni vR^i\_trA ru\_NadhA\'mahai .
##1.008.02c##  tvotA\'so\_ nyarva\'tA ..
##1.008.03a##  indra\_ tvotA\'sa\_ A va\_yaM vajra\'M gha\_nA da\'dImahi .
##1.008.03c##  jaye\'ma\_ saM yu\_dhi spR^idha\'H ..
##1.008.04a##  va\_yaM shUre\'bhi\_rastR^i\'bhi\_rindra\_ tvayA\' yu\_jA va\_yam .
##1.008.04c##  sA\_sa\_hyAma\' pR^itanya\_taH ..
##1.008.05a##  ma\_hA.N indra\'H pa\_rashcha\_ nu ma\'hi\_tvama\'stu va\_jriNe\' .
##1.008.05c##  dyaurna pra\'thi\_nA shava\'H ..
##1.008.06a##  sa\_mo\_he vA\_ ya Asha\'ta\_ nara\'sto\_kasya\_ sani\'tau .
##1.008.06c##  viprA\'so vA dhiyA\_yava\'H ..
##1.008.07a##  yaH ku\_kShiH so\'ma\_pAta\'maH samu\_dra i\'va\_ pinva\'te .
##1.008.07c##  u\_rvIrApo\_ na kA\_kuda\'H ..
##1.008.08a##  e\_vA hya\'sya sU\_nR^itA\' vira\_pshI goma\'tI ma\_hI .
##1.008.08c##  pa\_kvA shAkhA\_ na dA\_shuShe\' ..
##1.008.09a##  e\_vA hi te\_ vibhU\'taya U\_taya\' indra\_ mAva\'te .
##1.008.09c##  sa\_dyashchi\_tsanti\' dA\_shuShe\' ..
##1.008.10a##  e\_vA hya\'sya\_ kAmyA\_ stoma\' u\_kthaM cha\_ shaMsyA\' .
##1.008.10c##  indrA\'ya\_ soma\'pItaye ..
##1.009.01a##  indrehi\_ matsyandha\'so\_ vishve\'bhiH soma\_parva\'bhiH .
##1.009.01c##  ma\_hA.N a\'bhi\_ShTiroja\'sA ..
##1.009.02a##  eme\'naM sR^ijatA su\_te ma\_ndimindrA\'ya ma\_ndine\' .
##1.009.02c##  chakri\_M vishvA\'ni\_ chakra\'ye ..
##1.009.03a##  matsvA\' sushipra ma\_ndibhi\_H stome\'bhirvishvacharShaNe .
##1.009.03c##  sachai\_Shu sava\'ne\_ShvA ..
##1.009.04a##  asR^i\'gramindra te\_ gira\_H prati\_ tvAmuda\'hAsata .
##1.009.04c##  ajo\'ShA vR^iSha\_bhaM pati\'m ..
##1.009.05a##  saM cho\'daya chi\_trama\_rvAgrAdha\' indra\_ vare\'Nyam .
##1.009.05c##  asa\_ditte\' vi\_bhu pra\_bhu ..
##1.009.06a##  a\_smAnsu tatra\' choda\_yendra\' rA\_ye rabha\'svataH .
##1.009.06c##  tuvi\'dyumna\_ yasha\'svataH ..
##1.009.07a##  saM goma\'dindra\_ vAja\'vada\_sme pR^i\_thu shravo\' bR^i\_hat .
##1.009.07c##  vi\_shvAyu\'rdhe\_hyakShi\'tam ..
##1.009.08a##  a\_sme dhe\'hi\_ shravo\' bR^i\_haddyu\_mnaM sa\'hasra\_sAta\'mam .
##1.009.08c##  indra\_ tA ra\_thinI\_riSha\'H ..
##1.009.09a##  vaso\_rindra\_M vasu\'patiM gI\_rbhirgR^i\_Nanta\' R^i\_gmiya\'m .
##1.009.09c##  homa\_ gantA\'ramU\_taye\' ..
##1.009.10a##  su\_tesu\'te\_ nyo\'kase bR^i\_hadbR^i\'ha\_ta eda\_riH .
##1.009.10c##  indrA\'ya shU\_Shama\'rchati ..
##1.010.01a##  gAya\'nti tvA gAya\_triNo.archa\'ntya\_rkama\_rkiNa\'H .
##1.010.01c##  bra\_hmANa\'stvA shatakrata\_ udva\_Mshami\'va yemire ..
##1.010.02a##  yatsAno\_H sAnu\_mAru\'ha\_dbhUryaspa\'ShTa\_ kartva\'m .
##1.010.02c##  tadindro\_ artha\'M chetati yU\_thena\' vR^i\_ShNire\'jati ..
##1.010.03a##  yu\_kShvA hi ke\_shinA\_ harI\_ vR^iSha\'NA kakShya\_prA .
##1.010.03c##  athA\' na indra somapA gi\_rAmupa\'shrutiM chara ..
##1.010.04a##  ehi\_ stomA\'.N a\_bhi sva\'rA\_bhi gR^i\'NI\_hyA ru\'va .
##1.010.04c##  brahma\' cha no vaso\_ sachendra\' ya\_j~naM cha\' vardhaya ..
##1.010.05a##  u\_kthamindrA\'ya\_ shaMsya\_M vardha\'naM puruni\_ShShidhe\' .
##1.010.05c##  sha\_kro yathA\' su\_teShu\' No rA\_raNa\'tsa\_khyeShu\' cha ..
##1.010.06a##  tamitsa\'khi\_tva I\'mahe\_ taM rA\_ye taM su\_vIrye\' .
##1.010.06c##  sa sha\_kra u\_ta na\'H shaka\_dindro\_ vasu\_ daya\'mAnaH ..
##1.010.07a##  su\_vi\_vR^ita\'M suni\_raja\_mindra\_ tvAdA\'ta\_midyasha\'H .
##1.010.07c##  gavA\_mapa\' vra\_jaM vR^i\'dhi kR^iNu\_Shva rAdho\' adrivaH ..
##1.010.08a##  na\_hi tvA\_ roda\'sI u\_bhe R^i\'ghA\_yamA\'Na\_minva\'taH .
##1.010.08c##  jeSha\_H sva\'rvatIra\_paH saM gA a\_smabhya\'M dhUnuhi ..
##1.010.09a##  Ashru\'tkarNa shru\_dhI hava\_M nU chi\'ddadhiShva me\_ gira\'H .
##1.010.09c##  indra\_ stoma\'mi\_maM mama\' kR^i\_ShvA yu\_jashchi\_danta\'ram ..
##1.010.10a##  vi\_dmA hi tvA\_ vR^iSha\'ntama\_M vAje\'Shu havana\_shruta\'m .
##1.010.10c##  vR^iSha\'ntamasya hUmaha U\_tiM sa\'hasra\_sAta\'mAm ..
##1.010.11a##  A tU na\' indra kaushika mandasA\_naH su\_taM pi\'ba .
##1.010.11c##  navya\_mAyu\_H pra sU ti\'ra kR^i\_dhI sa\'hasra\_sAmR^iShi\'m ..
##1.010.12a##  pari\' tvA girvaNo\_ gira\' i\_mA bha\'vantu vi\_shvata\'H .
##1.010.12c##  vR^i\_ddhAyu\_manu\_ vR^iddha\'yo\_ juShTA\' bhavantu\_ juShTa\'yaH ..
##1.011.01a##  indra\_M vishvA\' avIvR^idhansamu\_dravya\'chasa\_M gira\'H .
##1.011.01c##  ra\_thIta\'maM ra\_thInA\_M vAjA\'nA\_M satpa\'ti\_M pati\'m ..
##1.011.02a##  sa\_khye ta\' indra vA\_jino\_ mA bhe\'ma shavasaspate .
##1.011.02c##  tvAma\_bhi pra No\'numo\_ jetA\'ra\_mapa\'rAjitam ..
##1.011.03a##  pU\_rvIrindra\'sya rA\_tayo\_ na vi da\'syantyU\_taya\'H .
##1.011.03c##  yadI\_ vAja\'sya\_ goma\'taH sto\_tR^ibhyo\_ maMha\'te ma\_gham ..
##1.011.04a##  pu\_rAM bhi\_nduryuvA\' ka\_virami\'taujA ajAyata .
##1.011.04c##  indro\_ vishva\'sya\_ karma\'No dha\_rtA va\_jrI pu\'ruShTu\_taH ..
##1.011.05a##  tvaM va\_lasya\_ goma\_to.apA\'varadrivo\_ bila\'m .
##1.011.05c##  tvAM de\_vA abi\'bhyuShastu\_jyamA\'nAsa AviShuH ..
##1.011.06a##  tavA\_haM shU\'ra rA\_tibhi\_H pratyA\'ya\_M sindhu\'mA\_vada\'n .
##1.011.06c##  upA\'tiShThanta girvaNo vi\_duShTe\_ tasya\' kA\_rava\'H ..
##1.011.07a##  mA\_yAbhi\'rindra mA\_yina\_M tvaM shuShNa\_mavA\'tiraH .
##1.011.07c##  vi\_duShTe\_ tasya\_ medhi\'rA\_steShA\_M shravA\_Msyutti\'ra ..
##1.011.08a##  indra\_mIshA\'na\_moja\'sA\_bhi stomA\' anUShata .
##1.011.08c##  sa\_hasra\_M yasya\' rA\_taya\' u\_ta vA\_ santi\_ bhUya\'sIH ..
##1.012.01a##  a\_gniM dU\_taM vR^i\'NImahe\_ hotA\'raM vi\_shvave\'dasam .
##1.012.01c##  a\_sya ya\_j~nasya\' su\_kratu\'m ..
##1.012.02a##  a\_gnima\'gni\_M havI\'mabhi\_H sadA\' havanta vi\_shpati\'m .
##1.012.02c##  ha\_vya\_vAha\'M purupri\_yam ..
##1.012.03a##  agne\' de\_vA.N i\_hA va\'ha jaj~nA\_no vR^i\_ktaba\'rhiShe .
##1.012.03c##  asi\_ hotA\' na\_ IDya\'H ..
##1.012.04a##  tA.N u\'sha\_to vi bo\'dhaya\_ yada\'gne\_ yAsi\' dU\_tya\'m .
##1.012.04c##  de\_vairA sa\'tsi ba\_rhiShi\' ..
##1.012.05a##  ghR^itA\'havana dIdiva\_H prati\' Shma\_ riSha\'to daha .
##1.012.05c##  agne\_ tvaM ra\'kSha\_svina\'H ..
##1.012.06a##  a\_gninA\_gniH sami\'dhyate ka\_virgR^i\_hapa\'ti\_ryuvA\' .
##1.012.06c##  ha\_vya\_vADju\_hvA\'syaH ..
##1.012.07a##  ka\_vima\_gnimupa\' stuhi sa\_tyadha\'rmANamadhva\_re .
##1.012.07c##  de\_vama\'mIva\_chAta\'nam ..
##1.012.08a##  yastvAma\'gne ha\_viShpa\'tirdU\_taM de\'va sapa\_ryati\' .
##1.012.08c##  tasya\' sma prAvi\_tA bha\'va ..
##1.012.09a##  yo a\_gniM de\_vavI\'taye ha\_viShmA\'.N A\_vivA\'sati .
##1.012.09c##  tasmai\' pAvaka mR^iLaya ..
##1.012.10a##  sa na\'H pAvaka dIdi\_vo.agne\' de\_vA.N i\_hA va\'ha .
##1.012.10c##  upa\' ya\_j~naM ha\_vishcha\' naH ..
##1.012.11a##  sa na\_H stavA\'na\_ A bha\'ra gAya\_treNa\_ navI\'yasA .
##1.012.11c##  ra\_yiM vI\_rava\'tI\_miSha\'m ..
##1.012.12a##  agne\' shu\_kreNa\' sho\_chiShA\_ vishvA\'bhirde\_vahU\'tibhiH .
##1.012.12c##  i\_maM stoma\'M juShasva naH ..
##1.013.01a##  susa\'middho na\_ A va\'ha de\_vA.N a\'gne ha\_viShma\'te .
##1.013.01c##  hota\'H pAvaka\_ yakShi\' cha ..
##1.013.02a##  madhu\'mantaM tanUnapAdya\_j~naM de\_veShu\' naH kave .
##1.013.02c##  a\_dyA kR^i\'Nuhi vI\_taye\' ..
##1.013.03a##  narA\_shaMsa\'mi\_ha pri\_yama\_sminya\_j~na upa\' hvaye .
##1.013.03c##  madhu\'jihvaM havi\_ShkR^ita\'m ..
##1.013.04a##  agne\' su\_khata\'me\_ rathe\' de\_vA.N I\'Li\_ta A va\'ha .
##1.013.04c##  asi\_ hotA\_ manu\'rhitaH ..
##1.013.05a##  stR^i\_NI\_ta ba\_rhirA\'nu\_ShagghR^i\_tapR^i\'ShThaM manIShiNaH .
##1.013.05c##  yatrA\_mR^ita\'sya\_ chakSha\'Nam ..
##1.013.06a##  vi shra\'yantAmR^itA\_vR^idho\_ dvAro\' de\_vIra\'sa\_shchata\'H .
##1.013.06c##  a\_dyA nU\_naM cha\_ yaShTa\'ve ..
##1.013.07a##  nakto\_ShAsA\' su\_pesha\'sA\_sminya\_j~na upa\' hvaye .
##1.013.07c##  i\_daM no\' ba\_rhirA\_sade\' ..
##1.013.08a##  tA su\'ji\_hvA upa\' hvaye\_ hotA\'rA\_ daivyA\' ka\_vI .
##1.013.08c##  ya\_j~naM no\' yakShatAmi\_mam ..
##1.013.09a##  iLA\_ sara\'svatI ma\_hI ti\_sro de\_vIrma\'yo\_bhuva\'H .
##1.013.09c##  ba\_rhiH sI\'dantva\_sridha\'H ..
##1.013.10a##  i\_ha tvaShTA\'ramagri\_yaM vi\_shvarU\'pa\_mupa\' hvaye .
##1.013.10c##  a\_smAka\'mastu\_ keva\'laH ..
##1.013.11a##  ava\' sR^ijA vanaspate\_ deva\' de\_vebhyo\' ha\_viH .
##1.013.11c##  pra dA\_tura\'stu\_ cheta\'nam ..
##1.013.12a##  svAhA\' ya\_j~naM kR^i\'Nota\_nendrA\'ya\_ yajva\'no gR^i\_he .
##1.013.12c##  tatra\' de\_vA.N upa\' hvaye ..
##1.014.01a##  aibhi\'ragne\_ duvo\_ giro\_ vishve\'bhi\_H soma\'pItaye .
##1.014.01c##  de\_vebhi\'ryAhi\_ yakShi\' cha ..
##1.014.02a##  A tvA\_ kaNvA\' ahUShata gR^i\_Nanti\' vipra te\_ dhiya\'H .
##1.014.02c##  de\_vebhi\'ragna\_ A ga\'hi ..
##1.014.03a##  i\_ndra\_vA\_yU bR^iha\_spati\'M mi\_trAgniM pU\_ShaNa\_M bhaga\'m .
##1.014.03c##  A\_di\_tyAnmAru\'taM ga\_Nam ..
##1.014.04a##  pra vo\' bhriyanta\_ inda\'vo matsa\_rA mA\'dayi\_ShNava\'H .
##1.014.04c##  dra\_psA madhva\'shchamU\_Shada\'H ..
##1.014.05a##  ILa\'te\_ tvAma\'va\_syava\_H kaNvA\'so vR^i\_ktaba\'rhiShaH .
##1.014.05c##  ha\_viShma\'nto ara\_MkR^ita\'H ..
##1.014.06a##  ghR^i\_tapR^i\'ShThA mano\_yujo\_ ye tvA\_ vaha\'nti\_ vahna\'yaH .
##1.014.06c##  A de\_vAnsoma\'pItaye ..
##1.014.07a##  tAnyaja\'trA.N R^itA\_vR^idho.agne\_ patnI\'vataskR^idhi .
##1.014.07c##  madhva\'H sujihva pAyaya ..
##1.014.08a##  ye yaja\'trA\_ ya IDyA\_ste te\' pibantu ji\_hvayA\' .
##1.014.08c##  madho\'ragne\_ vaSha\'TkR^iti ..
##1.014.09a##  AkI\_M sUrya\'sya rocha\_nAdvishvA\'nde\_vA.N u\'Sha\_rbudha\'H .
##1.014.09c##  vipro\_ hote\_ha va\'kShati ..
##1.014.10a##  vishve\'bhiH so\_myaM madhvagna\_ indre\'Na vA\_yunA\' .
##1.014.10c##  pibA\' mi\_trasya\_ dhAma\'bhiH ..
##1.014.11a##  tvaM hotA\_ manu\'rhi\_to.agne\' ya\_j~neShu\' sIdasi .
##1.014.11c##  semaM no\' adhva\_raM ya\'ja ..
##1.014.12a##  yu\_kShvA hyaru\'ShI\_ rathe\' ha\_rito\' deva ro\_hita\'H .
##1.014.12c##  tAbhi\'rde\_vA.N i\_hA va\'ha ..
##1.015.01a##  indra\_ soma\_M piba\' R^i\_tunA tvA\' visha\_ntvinda\'vaH .
##1.015.01c##  ma\_tsa\_rAsa\_stado\'kasaH ..
##1.015.02a##  maru\'ta\_H piba\'ta R^i\_tunA\' po\_trAdya\_j~naM pu\'nItana .
##1.015.02c##  yU\_yaM hi ShThA su\'dAnavaH ..
##1.015.03a##  a\_bhi ya\_j~naM gR^i\'NIhi no\_ gnAvo\_ neShTa\_H piba\' R^i\_tunA\' .
##1.015.03c##  tvaM hi ra\'tna\_dhA asi\' ..
##1.015.04a##  agne\' de\_vA.N i\_hA va\'ha sA\_dayA\_ yoni\'Shu tri\_Shu .
##1.015.04c##  pari\' bhUSha\_ piba\' R^i\_tunA\' ..
##1.015.05a##  brAhma\'NAdindra\_ rAdha\'sa\_H pibA\_ soma\'mR^i\_tU.Nranu\' .
##1.015.05c##  taveddhi sa\_khyamastR^i\'tam ..
##1.015.06a##  yu\_vaM dakSha\'M dhR^itavrata\_ mitrA\'varuNa dU\_Labha\'m .
##1.015.06c##  R^i\_tunA\' ya\_j~namA\'shAthe ..
##1.015.07a##  dra\_vi\_No\_dA dravi\'Naso\_ grAva\'hastAso adhva\_re .
##1.015.07c##  ya\_j~neShu\' de\_vamI\'Late ..
##1.015.08a##  dra\_vi\_No\_dA da\'dAtu no\_ vasU\'ni\_ yAni\' shR^iNvi\_re .
##1.015.08c##  de\_veShu\_ tA va\'nAmahe ..
##1.015.09a##  dra\_vi\_No\_dAH pi\'pIShati ju\_hota\_ pra cha\' tiShThata .
##1.015.09c##  ne\_ShTrAdR^i\_tubhi\'riShyata ..
##1.015.10a##  yattvA\' tu\_rIya\'mR^i\_tubhi\_rdravi\'Nodo\_ yajA\'mahe .
##1.015.10c##  adha\' smA no da\_dirbha\'va ..
##1.015.11a##  ashvi\'nA\_ piba\'ta\_M madhu\_ dIdya\'gnI shuchivratA .
##1.015.11c##  R^i\_tunA\' yaj~navAhasA ..
##1.015.12a##  gArha\'patyena santya R^i\_tunA\' yaj~na\_nIra\'si .
##1.015.12c##  de\_vAnde\'vaya\_te ya\'ja ..
##1.016.01a##  A tvA\' vahantu\_ hara\'yo\_ vR^iSha\'Na\_M soma\'pItaye .
##1.016.01c##  indra\' tvA\_ sUra\'chakShasaH ..
##1.016.02a##  i\_mA dhA\_nA ghR^i\'ta\_snuvo\_ harI\' i\_hopa\' vakShataH .
##1.016.02c##  indra\'M su\_khata\'me\_ rathe\' ..
##1.016.03a##  indra\'M prA\_tarha\'vAmaha\_ indra\'M praya\_tya\'dhva\_re .
##1.016.03c##  indra\_M soma\'sya pI\_taye\' ..
##1.016.04a##  upa\' naH su\_tamA ga\'hi\_ hari\'bhirindra ke\_shibhi\'H .
##1.016.04c##  su\_te hi tvA\_ havA\'mahe ..
##1.016.05a##  semaM na\_H stoma\_mA ga\_hyupe\_daM sava\'naM su\_tam .
##1.016.05c##  gau\_ro na tR^i\'Shi\_taH pi\'ba ..
##1.016.06a##  i\_me somA\'sa\_ inda\'vaH su\_tAso\_ adhi\' ba\_rhiShi\' .
##1.016.06c##  tA.N i\'ndra\_ saha\'se piba ..
##1.016.07a##  a\_yaM te\_ stomo\' agri\_yo hR^i\'di\_spR^iga\'stu\_ shaMta\'maH .
##1.016.07c##  athA\_ soma\'M su\_taM pi\'ba ..
##1.016.08a##  vishva\_mitsava\'naM su\_tamindro\_ madA\'ya gachChati .
##1.016.08c##  vR^i\_tra\_hA soma\'pItaye ..
##1.016.09a##  semaM na\_H kAma\_mA pR^i\'Na\_ gobhi\_rashvai\'H shatakrato .
##1.016.09c##  stavA\'ma tvA svA\_dhya\'H ..
##1.017.01a##  indrA\_varu\'Nayora\_haM sa\_mrAjo\_rava\_ A vR^i\'Ne .
##1.017.01c##  tA no\' mR^iLAta I\_dR^ishe\' ..
##1.017.02a##  gantA\'rA\_ hi stho.ava\'se\_ hava\_M vipra\'sya\_ mAva\'taH .
##1.017.02c##  dha\_rtArA\' charShaNI\_nAm ..
##1.017.03a##  a\_nu\_kA\_maM ta\'rpayethA\_mindrA\'varuNa rA\_ya A .
##1.017.03c##  tA vA\_M nedi\'ShThamImahe ..
##1.017.04a##  yu\_vAku\_ hi shachI\'nAM yu\_vAku\' sumatI\_nAm .
##1.017.04c##  bhU\_yAma\' vAja\_dAvnA\'m ..
##1.017.05a##  indra\'H sahasra\_dAvnA\_M varu\'Na\_H shaMsyA\'nAm .
##1.017.05c##  kratu\'rbhavatyu\_kthya\'H ..
##1.017.06a##  tayo\_ridava\'sA va\_yaM sa\_nema\_ ni cha\' dhImahi .
##1.017.06c##  syAdu\_ta pra\_recha\'nam ..
##1.017.07a##  indrA\'varuNa vAma\_haM hu\_ve chi\_trAya\_ rAdha\'se .
##1.017.07c##  a\_smAnsu ji\_gyuSha\'skR^itam ..
##1.017.08a##  indrA\'varuNa\_ nU nu vA\_M siShA\'santIShu dhI\_ShvA .
##1.017.08c##  a\_smabhya\_M sharma\' yachChatam ..
##1.017.09a##  pra vA\'mashnotu suShTu\_tirindrA\'varuNa\_ yAM hu\_ve .
##1.017.09c##  yAmR^i\_dhAthe\' sa\_dhastu\'tim ..
##1.018.01a##  so\_mAna\_M svara\'NaM kR^iNu\_hi bra\'hmaNaspate .
##1.018.01c##  ka\_kShIva\'nta\_M ya au\'shi\_jaH ..
##1.018.02a##  yo re\_vAnyo a\'mIva\_hA va\'su\_vitpu\'ShTi\_vardha\'naH .
##1.018.02c##  sa na\'H siShaktu\_ yastu\_raH ..
##1.018.03a##  mA na\_H shaMso\_ ara\'ruSho dhU\_rtiH praNa\_~Nmartya\'sya .
##1.018.03c##  rakShA\' No brahmaNaspate ..
##1.018.04a##  sa ghA\' vI\_ro na ri\'Shyati\_ yamindro\_ brahma\'Na\_spati\'H .
##1.018.04c##  somo\' hi\_noti\_ martya\'m ..
##1.018.05a##  tvaM taM bra\'hmaNaspate\_ soma\_ indra\'shcha\_ martya\'m .
##1.018.05c##  dakShi\'NA pA\_tvaMha\'saH ..
##1.018.06a##  sada\'sa\_spati\_madbhu\'taM pri\_yamindra\'sya\_ kAmya\'m .
##1.018.06c##  sa\_niM me\_dhAma\'yAsiSham ..
##1.018.07a##  yasmA\'dR^i\_te na sidhya\'ti ya\_j~no vi\'pa\_shchita\'shcha\_na .
##1.018.07c##  sa dhI\_nAM yoga\'minvati ..
##1.018.08a##  AdR^i\'dhnoti ha\_viShkR^i\'ti\_M prA~ncha\'M kR^iNotyadhva\_ram .
##1.018.08c##  hotrA\' de\_veShu\' gachChati ..
##1.018.09a##  narA\_shaMsa\'M su\_dhR^iShTa\'ma\_mapa\'shyaM sa\_pratha\'stamam .
##1.018.09c##  di\_vo na sadma\'makhasam ..
##1.019.01a##  prati\_ tyaM chAru\'madhva\_raM go\'pI\_thAya\_ pra hU\'yase .
##1.019.01c##  ma\_rudbhi\'ragna\_ A ga\'hi ..
##1.019.02a##  na\_hi de\_vo na martyo\' ma\_hastava\_ kratu\'M pa\_raH .
##1.019.02c##  ma\_rudbhi\'ragna\_ A ga\'hi ..
##1.019.03a##  ye ma\_ho raja\'so vi\_durvishve\' de\_vAso\' a\_druha\'H .
##1.019.03c##  ma\_rudbhi\'ragna\_ A ga\'hi ..
##1.019.04a##  ya u\_grA a\_rkamA\'nR^i\_churanA\'dhR^iShTAsa\_ oja\'sA .
##1.019.04c##  ma\_rudbhi\'ragna\_ A ga\'hi ..
##1.019.05a##  ye shu\_bhrA gho\_rava\'rpasaH sukSha\_trAso\' ri\_shAda\'saH .
##1.019.05c##  ma\_rudbhi\'ragna\_ A ga\'hi ..
##1.019.06a##  ye nAka\_syAdhi\' rocha\_ne di\_vi de\_vAsa\_ Asa\'te .
##1.019.06c##  ma\_rudbhi\'ragna\_ A ga\'hi ..
##1.019.07a##  ya I\_~Nkhaya\'nti\_ parva\'tAnti\_raH sa\'mu\_drama\'rNa\_vam .
##1.019.07c##  ma\_rudbhi\'ragna\_ A ga\'hi ..
##1.019.08a##  A ye ta\_nvanti\' ra\_shmibhi\'sti\_raH sa\'mu\_dramoja\'sA .
##1.019.08c##  ma\_rudbhi\'ragna\_ A ga\'hi ..
##1.019.09a##  a\_bhi tvA\' pU\_rvapI\'taye sR^i\_jAmi\' so\_myaM madhu\' .
##1.019.09c##  ma\_rudbhi\'ragna\_ A ga\'hi ..
##1.020.01a##  a\_yaM de\_vAya\_ janma\'ne\_ stomo\_ vipre\'bhirAsa\_yA .
##1.020.01c##  akA\'ri ratna\_dhAta\'maH ..
##1.020.02a##  ya indrA\'ya vacho\_yujA\' tata\_kShurmana\'sA\_ harI\' .
##1.020.02c##  shamI\'bhirya\_j~namA\'shata ..
##1.020.03a##  takSha\_nnAsa\'tyAbhyA\_M pari\'jmAnaM su\_khaM ratha\'m .
##1.020.03c##  takSha\'ndhe\_nuM sa\'ba\_rdughA\'m ..
##1.020.04a##  yuvA\'nA pi\_tarA\_ puna\'H sa\_tyama\'ntrA R^ijU\_yava\'H .
##1.020.04c##  R^i\_bhavo\' vi\_ShTya\'krata ..
##1.020.05a##  saM vo\_ madA\'so agma\_tendre\'Na cha ma\_rutva\'tA .
##1.020.05c##  A\_di\_tyebhi\'shcha\_ rAja\'bhiH ..
##1.020.06a##  u\_ta tyaM cha\'ma\_saM nava\_M tvaShTu\'rde\_vasya\_ niShkR^i\'tam .
##1.020.06c##  aka\'rta cha\_tura\_H puna\'H ..
##1.020.07a##  te no\_ ratnA\'ni dhattana\_ trirA sAptA\'ni sunva\_te .
##1.020.07c##  eka\'mekaM susha\_stibhi\'H ..
##1.020.08a##  adhA\'rayanta\_ vahna\_yo.abha\'janta sukR^i\_tyayA\' .
##1.020.08c##  bhA\_gaM de\_veShu\' ya\_j~niya\'m ..
##1.021.01a##  i\_hendrA\_gnI upa\' hvaye\_ tayo\_ritstoma\'mushmasi .
##1.021.01c##  tA soma\'M soma\_pAta\'mA ..
##1.021.02a##  tA ya\_j~neShu\_ pra sha\'MsatendrA\_gnI shu\'mbhatA naraH .
##1.021.02c##  tA gA\'ya\_treShu\' gAyata ..
##1.021.03a##  tA mi\_trasya\_ prasha\'staya indrA\_gnI tA ha\'vAmahe .
##1.021.03c##  so\_ma\_pA soma\'pItaye ..
##1.021.04a##  u\_grA santA\' havAmaha\_ upe\_daM sava\'naM su\_tam .
##1.021.04c##  i\_ndrA\_gnI eha ga\'chChatAm ..
##1.021.05a##  tA ma\_hAntA\_ sada\_spatI\_ indrA\'gnI\_ rakSha\' ubjatam .
##1.021.05c##  apra\'jAH santva\_triNa\'H ..
##1.021.06a##  tena\' sa\_tyena\' jAgR^ita\_madhi\' prache\_tune\' pa\_de .
##1.021.06c##  indrA\'gnI\_ sharma\' yachChatam ..
##1.022.01a##  prA\_ta\_ryujA\_ vi bo\'dhayA\_shvinA\_veha ga\'chChatAm .
##1.022.01c##  a\_sya soma\'sya pI\_taye\' ..
##1.022.02a##  yA su\_rathA\' ra\_thIta\'mo\_bhA de\_vA di\'vi\_spR^ishA\' .
##1.022.02c##  a\_shvinA\_ tA ha\'vAmahe ..
##1.022.03a##  yA vA\_M kashA\_ madhu\'ma\_tyashvi\'nA sU\_nR^itA\'vatI .
##1.022.03c##  tayA\' ya\_j~naM mi\'mikShatam ..
##1.022.04a##  na\_hi vA\_masti\' dUra\_ke yatrA\_ rathe\'na\_ gachCha\'thaH .
##1.022.04c##  ashvi\'nA so\_mino\' gR^i\_ham ..
##1.022.05a##  hira\'NyapANimU\_taye\' savi\_tAra\_mupa\' hvaye .
##1.022.05c##  sa chettA\' de\_vatA\' pa\_dam ..
##1.022.06a##  a\_pAM napA\'ta\_mava\'se savi\_tAra\_mupa\' stuhi .
##1.022.06c##  tasya\' vra\_tAnyu\'shmasi ..
##1.022.07a##  vi\_bha\_ktAra\'M havAmahe\_ vaso\'shchi\_trasya\_ rAdha\'saH .
##1.022.07c##  sa\_vi\_tAra\'M nR^i\_chakSha\'sam ..
##1.022.08a##  sakhA\'ya\_ A ni ShI\'data savi\_tA stomyo\_ nu na\'H .
##1.022.08c##  dAtA\_ rAdhA\'Msi shumbhati ..
##1.022.09a##  agne\_ patnI\'ri\_hA va\'ha de\_vAnA\'musha\_tIrupa\' .
##1.022.09c##  tvaShTA\'ra\_M soma\'pItaye ..
##1.022.10a##  A gnA a\'gna i\_hAva\'se\_ hotrA\'M yaviShTha\_ bhAra\'tIm .
##1.022.10c##  varU\'trIM dhi\_ShaNA\'M vaha ..
##1.022.11a##  a\_bhi no\' de\_vIrava\'sA ma\_haH sharma\'NA nR^i\_patnI\'H .
##1.022.11c##  achChi\'nnapatrAH sachantAm ..
##1.022.12a##  i\_hendrA\_NImupa\' hvaye varuNA\_nIM sva\_staye\' .
##1.022.12c##  a\_gnAyI\_M soma\'pItaye ..
##1.022.13a##  ma\_hI dyauH pR^i\'thi\_vI cha\' na i\_maM ya\_j~naM mi\'mikShatAm .
##1.022.13c##  pi\_pR^i\_tAM no\_ bharI\'mabhiH ..
##1.022.14a##  tayo\_ridghR^i\_tava\_tpayo\_ viprA\' rihanti dhI\_tibhi\'H .
##1.022.14c##  ga\_ndha\_rvasya\' dhru\_ve pa\_de ..
##1.022.15a##  syo\_nA pR^i\'thivi bhavAnR^ikSha\_rA ni\_vesha\'nI .
##1.022.15c##  yachChA\' na\_H sharma\' sa\_pratha\'H ..
##1.022.16a##  ato\' de\_vA a\'vantu no\_ yato\_ viShNu\'rvichakra\_me .
##1.022.16c##  pR^i\_thi\_vyAH sa\_pta dhAma\'bhiH ..
##1.022.17a##  i\_daM viShNu\_rvi cha\'krame tre\_dhA ni da\'dhe pa\_dam .
##1.022.17c##  samU\'Lhamasya pAMsu\_re ..
##1.022.18a##  trINi\' pa\_dA vi cha\'krame\_ viShNu\'rgo\_pA adA\'bhyaH .
##1.022.18c##  ato\_ dharmA\'Ni dhA\_raya\'n ..
##1.022.19a##  viShNo\_H karmA\'Ni pashyata\_ yato\' vra\_tAni\' paspa\_she .
##1.022.19c##  indra\'sya\_ yujya\_H sakhA\' ..
##1.022.20a##  tadviShNo\'H para\_maM pa\_daM sadA\' pashyanti sU\_raya\'H .
##1.022.20c##  di\_vI\'va\_ chakShu\_rAta\'tam ..
##1.022.21a##  tadviprA\'so vipa\_nyavo\' jAgR^i\_vAMsa\_H sami\'ndhate .
##1.022.21c##  viShNo\_ryatpa\'ra\_maM pa\_dam ..
##1.023.01a##  tI\_vrAH somA\'sa\_ A ga\'hyA\_shIrva\'ntaH su\_tA i\_me .
##1.023.01c##  vAyo\_ tAnprasthi\'tAnpiba ..
##1.023.02a##  u\_bhA de\_vA di\'vi\_spR^ishe\'ndravA\_yU ha\'vAmahe .
##1.023.02c##  a\_sya soma\'sya pI\_taye\' ..
##1.023.03a##  i\_ndra\_vA\_yU ma\'no\_juvA\_ viprA\' havanta U\_taye\' .
##1.023.03c##  sa\_ha\_srA\_kShA dhi\_yaspatI\' ..
##1.023.04a##  mi\_traM va\_yaM ha\'vAmahe\_ varu\'Na\_M soma\'pItaye .
##1.023.04c##  ja\_j~nA\_nA pU\_tada\'kShasA ..
##1.023.05a##  R^i\_tena\_ yAvR^i\'tA\_vR^idhA\'vR^i\_tasya\_ jyoti\'Sha\_spatI\' .
##1.023.05c##  tA mi\_trAvaru\'NA huve ..
##1.023.06a##  varu\'NaH prAvi\_tA bhu\'vanmi\_tro vishvA\'bhirU\_tibhi\'H .
##1.023.06c##  kara\'tAM naH su\_rAdha\'saH ..
##1.023.07a##  ma\_rutva\'ntaM havAmaha\_ indra\_mA soma\'pItaye .
##1.023.07c##  sa\_jUrga\_Nena\' tR^impatu ..
##1.023.08a##  indra\'jyeShThA\_ maru\'dgaNA\_ devA\'sa\_H pUSha\'rAtayaH .
##1.023.08c##  vishve\_ mama\' shrutA\_ hava\'m ..
##1.023.09a##  ha\_ta vR^i\_traM su\'dAnava\_ indre\'Na\_ saha\'sA yu\_jA .
##1.023.09c##  mA no\' du\_HshaMsa\' Ishata ..
##1.023.10a##  vishvA\'nde\_vAnha\'vAmahe ma\_ruta\_H soma\'pItaye .
##1.023.10c##  u\_grA hi pR^ishni\'mAtaraH ..
##1.023.11a##  jaya\'tAmiva tanya\_turma\_rutA\'meti dhR^iShNu\_yA .
##1.023.11c##  yachChubha\'M yA\_thanA\' naraH ..
##1.023.12a##  ha\_skA\_rAdvi\_dyuta\_sparyato\' jA\_tA a\'vantu naH .
##1.023.12c##  ma\_ruto\' mR^iLayantu naH ..
##1.023.13a##  A pU\'Sha~nchi\_traba\'rhiSha\_mAghR^i\'Ne dha\_ruNa\'M di\_vaH .
##1.023.13c##  AjA\' na\_ShTaM yathA\' pa\_shum ..
##1.023.14a##  pU\_ShA rAjA\'na\_mAghR^i\'Ni\_rapa\'gULha\_M guhA\' hi\_tam .
##1.023.14c##  avi\'ndachchi\_traba\'rhiSham ..
##1.023.15a##  u\_to sa mahya\_mindu\'bhi\_H ShaDyu\_ktA.N a\'nu\_seShi\'dhat .
##1.023.15c##  gobhi\_ryava\_M na cha\'rkR^iShat ..
##1.023.16a##  a\_mbayo\' ya\_ntyadhva\'bhirjA\_mayo\' adhvarIya\_tAm .
##1.023.16c##  pR^i\_~ncha\_tIrmadhu\'nA\_ paya\'H ..
##1.023.17a##  a\_mUryA upa\_ sUrye\_ yAbhi\'rvA\_ sUrya\'H sa\_ha .
##1.023.17c##  tA no\' hinvantvadhva\_ram ..
##1.023.18a##  a\_po de\_vIrupa\' hvaye\_ yatra\_ gAva\_H piba\'nti naH .
##1.023.18c##  sindhu\'bhya\_H kartva\'M ha\_viH ..
##1.023.19a##  a\_psva1\_\'ntara\_mR^ita\'ma\_psu bhe\'Sha\_jama\_pAmu\_ta prasha\'staye .
##1.023.19c##  devA\_ bhava\'ta vA\_jina\'H ..
##1.023.20a##  a\_psu me\_ somo\' abravIda\_ntarvishvA\'ni bheSha\_jA .
##1.023.20c##  a\_gniM cha\' vi\_shvasha\'mbhuva\_mApa\'shcha vi\_shvabhe\'ShajIH ..
##1.023.21a##  Apa\'H pR^iNI\_ta bhe\'Sha\_jaM varU\'thaM ta\_nve\_3\_\' mama\' .
##1.023.21c##  jyokcha\_ sUrya\'M dR^i\_she ..
##1.023.22a##  i\_damA\'pa\_H pra va\'hata\_ yatkiM cha\' duri\_taM mayi\' .
##1.023.22c##  yadvA\_hama\'bhidu\_droha\_ yadvA\' she\_pa u\_tAnR^i\'tam ..
##1.023.23a##  Apo\' a\_dyAnva\'chAriSha\_M rase\'na\_ sama\'gasmahi .
##1.023.23c##  paya\'svAnagna\_ A ga\'hi\_ taM mA\_ saM sR^i\'ja\_ varcha\'sA ..
##1.023.24a##  saM mA\'gne\_ varcha\'sA sR^ija\_ saM pra\_jayA\_ samAyu\'ShA .
##1.023.24c##  vi\_dyurme\' asya de\_vA indro\' vidyAtsa\_ha R^iShi\'bhiH ..
##1.024.01a##  kasya\' nU\_naM ka\'ta\_masyA\_mR^itA\'nA\_M manA\'mahe\_ chAru\' de\_vasya\_ nAma\' .
##1.024.01c##  ko no\' ma\_hyA adi\'taye\_ puna\'rdAtpi\_tara\'M cha dR^i\_sheya\'M mA\_tara\'M cha ..
##1.024.02a##  a\_gnerva\_yaM pra\'tha\_masyA\_mR^itA\'nA\_M manA\'mahe\_ chAru\' de\_vasya\_ nAma\' .
##1.024.02c##  sa no\' ma\_hyA adi\'taye\_ puna\'rdAtpi\_tara\'M cha dR^i\_sheya\'M mA\_tara\'M cha ..
##1.024.03a##  a\_bhi tvA\' deva savita\_rIshA\'na\_M vAryA\'NAm .
##1.024.03c##  sadA\'vanbhA\_gamI\'mahe ..
##1.024.04a##  yashchi\_ddhi ta\' i\_tthA bhaga\'H shashamA\_naH pu\_rA ni\_daH .
##1.024.04c##  a\_dve\_Sho hasta\'yorda\_dhe ..
##1.024.05a##  bhaga\'bhaktasya te va\_yamuda\'shema\_ tavAva\'sA .
##1.024.05c##  mU\_rdhAna\'M rA\_ya A\_rabhe\' ..
##1.024.06a##  na\_hi te\' kSha\_traM na saho\_ na ma\_nyuM vaya\'shcha\_nAmI pa\_taya\'nta A\_puH .
##1.024.06c##  nemA Apo\' animi\_ShaM chara\'ntI\_rna ye vAta\'sya prami\_nantyabhva\'m ..
##1.024.07a##  a\_bu\_dhne rAjA\_ varu\'No\_ vana\'syo\_rdhvaM stUpa\'M dadate pU\_tada\'kShaH .
##1.024.07c##  nI\_chInA\'H sthuru\_pari\' bu\_dhna e\'ShAma\_sme a\_ntarnihi\'tAH ke\_tava\'H syuH ..
##1.024.08a##  u\_ruM hi rAjA\_ varu\'Nashcha\_kAra\_ sUryA\'ya\_ panthA\_manve\'ta\_vA u\' .
##1.024.08c##  a\_pade\_ pAdA\_ prati\'dhAtave.akaru\_tApa\'va\_ktA hR^i\'dayA\_vidha\'shchit ..
##1.024.09a##  sha\_taM te\' rAjanbhi\_Shaja\'H sa\_hasra\'mu\_rvI ga\'bhI\_rA su\'ma\_tiShTe\' astu .
##1.024.09c##  bAdha\'sva dU\_re nirR^i\'tiM parA\_chaiH kR^i\_taM chi\_dena\_H pra mu\'mugdhya\_smat ..
##1.024.10a##  a\_mI ya R^ikShA\_ nihi\'tAsa u\_chchA nakta\_M dadR^i\'shre\_ kuha\' chi\_ddive\'yuH .
##1.024.10c##  ada\'bdhAni\_ varu\'Nasya vra\_tAni\' vi\_chAka\'shachcha\_ndramA\_ nakta\'meti ..
##1.024.11a##  tattvA\' yAmi\_ brahma\'NA\_ vanda\'mAna\_stadA shA\'ste\_ yaja\'mAno ha\_virbhi\'H .
##1.024.11c##  ahe\'LamAno varuNe\_ha bo\_dhyuru\'shaMsa\_ mA na\_ Ayu\_H pra mo\'ShIH ..
##1.024.12a##  tadinnakta\_M taddivA\_ mahya\'mAhu\_stada\_yaM keto\' hR^i\_da A vi cha\'ShTe .
##1.024.12c##  shuna\_Hshepo\_ yamahva\'dgR^ibhI\_taH so a\_smAnrAjA\_ varu\'No mumoktu ..
##1.024.13a##  shuna\_Hshepo\_ hyahva\'dgR^ibhI\_tastri\_ShvA\'di\_tyaM dru\'pa\_deShu\' ba\_ddhaH .
##1.024.13c##  avai\'na\_M rAjA\_ varu\'NaH sasR^ijyAdvi\_dvA.N ada\'bdho\_ vi mu\'moktu\_ pAshA\'n ..
##1.024.14a##  ava\' te\_ heLo\' varuNa\_ namo\'bhi\_rava\' ya\_j~nebhi\'rImahe ha\_virbhi\'H .
##1.024.14c##  kShaya\'nna\_smabhya\'masura prachetA\_ rAja\_nnenA\'Msi shishrathaH kR^i\_tAni\' ..
##1.024.15a##  udu\'tta\_maM va\'ruNa\_ pAsha\'ma\_smadavA\'dha\_maM vi ma\'dhya\_maM shra\'thAya .
##1.024.15c##  athA\' va\_yamA\'ditya vra\_te tavAnA\'gaso\_ adi\'taye syAma ..
##1.025.01a##  yachchi\_ddhi te\_ visho\' yathA\_ pra de\'va varuNa vra\_tam .
##1.025.01c##  mi\_nI\_masi\_ dyavi\'dyavi ..
##1.025.02a##  mA no\' va\_dhAya\' ha\_tnave\' jihILA\_nasya\' rIradhaH .
##1.025.02c##  mA hR^i\'NA\_nasya\' ma\_nyave\' ..
##1.025.03a##  vi mR^i\'LI\_kAya\' te\_ mano\' ra\_thIrashva\_M na saMdi\'tam .
##1.025.03c##  gI\_rbhirva\'ruNa sImahi ..
##1.025.04a##  parA\_ hi me\_ vima\'nyava\_H pata\'nti\_ vasya\'+iShTaye .
##1.025.04c##  vayo\_ na va\'sa\_tIrupa\' ..
##1.025.05a##  ka\_dA kSha\'tra\_shriya\_M nara\_mA varu\'NaM karAmahe .
##1.025.05c##  mR^i\_LI\_kAyo\'ru\_chakSha\'sam ..
##1.025.06a##  taditsa\'mA\_namA\'shAte\_ vena\'ntA\_ na pra yu\'chChataH .
##1.025.06c##  dhR^i\_tavra\'tAya dA\_shuShe\' ..
##1.025.07a##  vedA\_ yo vI\_nAM pa\_dama\_ntari\'kSheNa\_ pata\'tAm .
##1.025.07c##  veda\' nA\_vaH sa\'mu\_driya\'H ..
##1.025.08a##  veda\' mA\_so dhR^i\_tavra\'to\_ dvAda\'sha pra\_jAva\'taH .
##1.025.08c##  vedA\_ ya u\'pa\_jAya\'te ..
##1.025.09a##  veda\_ vAta\'sya varta\_nimu\_rorR^i\_Shvasya\' bR^iha\_taH .
##1.025.09c##  vedA\_ ye a\_dhyAsa\'te ..
##1.025.10a##  ni Sha\'sAda dhR^i\_tavra\'to\_ varu\'NaH pa\_styA\_3\_\'svA .
##1.025.10c##  sAmrA\'jyAya su\_kratu\'H ..
##1.025.11a##  ato\_ vishvA\_nyadbhu\'tA chiki\_tvA.N a\_bhi pa\'shyati .
##1.025.11c##  kR^i\_tAni\_ yA cha\_ kartvA\' ..
##1.025.12a##  sa no\' vi\_shvAhA\' su\_kratu\'rAdi\_tyaH su\_pathA\' karat .
##1.025.12c##  pra Na\_ AyU\'MShi tAriShat ..
##1.025.13a##  bibhra\'ddrA\_piM hi\'ra\_Nyaya\_M varu\'No vasta ni\_rNija\'m .
##1.025.13c##  pari\_ spasho\_ ni She\'dire ..
##1.025.14a##  na yaM dipsa\'nti di\_psavo\_ na druhvA\'No\_ janA\'nAm .
##1.025.14c##  na de\_vama\_bhimA\'tayaH ..
##1.025.15a##  u\_ta yo mAnu\'She\_ShvA yasha\'shcha\_kre asA\_myA .
##1.025.15c##  a\_smAka\'mu\_dare\_ShvA ..
##1.025.16a##  parA\' me yanti dhI\_tayo\_ gAvo\_ na gavyU\'tI\_ranu\' .
##1.025.16c##  i\_chChantI\'ruru\_chakSha\'sam ..
##1.025.17a##  saM nu vo\'chAvahai\_ puna\_ryato\' me\_ madhvAbhR^i\'tam .
##1.025.17c##  hote\'va\_ kShada\'se pri\_yam ..
##1.025.18a##  darsha\_M nu vi\_shvada\'rshata\_M darsha\_M ratha\_madhi\_ kShami\' .
##1.025.18c##  e\_tA ju\'Shata me\_ gira\'H ..
##1.025.19a##  i\_maM me\' varuNa shrudhI\_ hava\'ma\_dyA cha\' mR^iLaya .
##1.025.19c##  tvAma\'va\_syurA cha\'ke ..
##1.025.20a##  tvaM vishva\'sya medhira di\_vashcha\_ gmashcha\' rAjasi .
##1.025.20c##  sa yAma\'ni\_ prati\' shrudhi ..
##1.025.21a##  udu\'tta\_maM mu\'mugdhi no\_ vi pAsha\'M madhya\_maM chR^i\'ta .
##1.025.21c##  avA\'dha\_mAni\' jI\_vase\' ..
##1.026.01a##  vasi\'ShvA\_ hi mi\'yedhya\_ vastrA\'NyUrjAM pate .
##1.026.01c##  semaM no\' adhva\_raM ya\'ja ..
##1.026.02a##  ni no\_ hotA\_ vare\'Nya\_H sadA\' yaviShTha\_ manma\'bhiH .
##1.026.02c##  agne\' di\_vitma\'tA\_ vacha\'H ..
##1.026.03a##  A hi ShmA\' sU\_nave\' pi\_tApiryaja\'tyA\_paye\' .
##1.026.03c##  sakhA\_ sakhye\_ vare\'NyaH ..
##1.026.04a##  A no\' ba\_rhI ri\_shAda\'so\_ varu\'No mi\_tro a\'rya\_mA .
##1.026.04c##  sIda\'ntu\_ manu\'Sho yathA ..
##1.026.05a##  pUrvya\' hotara\_sya no\_ manda\'sva sa\_khyasya\' cha .
##1.026.05c##  i\_mA u\_ Shu shru\'dhI\_ gira\'H ..
##1.026.06a##  yachchi\_ddhi shashva\'tA\_ tanA\' de\_vaMde\'va\_M yajA\'mahe .
##1.026.06c##  tve iddhU\'yate ha\_viH ..
##1.026.07a##  pri\_yo no\' astu vi\_shpati\_rhotA\' ma\_ndro vare\'NyaH .
##1.026.07c##  pri\_yAH sva\_gnayo\' va\_yam ..
##1.026.08a##  sva\_gnayo\_ hi vArya\'M de\_vAso\' dadhi\_re cha\' naH .
##1.026.08c##  sva\_gnayo\' manAmahe ..
##1.026.09a##  athA\' na u\_bhaye\'ShA\_mamR^i\'ta\_ martyA\'nAm .
##1.026.09c##  mi\_thaH sa\'ntu\_ prasha\'stayaH ..
##1.026.10a##  vishve\'bhiragne a\_gnibhi\'ri\_maM ya\_j~nami\_daM vacha\'H .
##1.026.10c##  chano\' dhAH sahaso yaho ..
##1.027.01a##  ashva\_M na tvA\_ vAra\'vantaM va\_ndadhyA\' a\_gniM namo\'bhiH .
##1.027.01c##  sa\_mrAja\'ntamadhva\_rANA\'m ..
##1.027.02a##  sa ghA\' naH sU\_nuH shava\'sA pR^i\_thupra\'gAmA su\_sheva\'H .
##1.027.02c##  mI\_DhvA.N a\_smAka\'M babhUyAt ..
##1.027.03a##  sa no\' dU\_rAchchA\_sAchcha\_ ni martyA\'daghA\_yoH .
##1.027.03c##  pA\_hi sada\_midvi\_shvAyu\'H ..
##1.027.04a##  i\_mamU\_ Shu tvama\_smAka\'M sa\_niM gA\'ya\_traM navyA\'Msam .
##1.027.04c##  agne\' de\_veShu\_ pra vo\'chaH ..
##1.027.05a##  A no\' bhaja para\_meShvA vAje\'Shu madhya\_meShu\' .
##1.027.05c##  shikShA\_ vasvo\_ anta\'masya ..
##1.027.06a##  vi\_bha\_ktAsi\' chitrabhAno\_ sindho\'rU\_rmA u\'pA\_ka A .
##1.027.06c##  sa\_dyo dA\_shuShe\' kSharasi ..
##1.027.07a##  yama\'gne pR^i\_tsu martya\_mavA\_ vAje\'Shu\_ yaM ju\_nAH .
##1.027.07c##  sa yantA\_ shashva\'tI\_riSha\'H ..
##1.027.08a##  naki\'rasya sahantya parye\_tA kaya\'sya chit .
##1.027.08c##  vAjo\' asti shra\_vAyya\'H ..
##1.027.09a##  sa vAja\'M vi\_shvacha\'rShaNi\_rarva\'dbhirastu\_ taru\'tA .
##1.027.09c##  vipre\'bhirastu\_ sani\'tA ..
##1.027.10a##  jarA\'bodha\_ tadvi\'viDDhi vi\_shevi\'she ya\_j~niyA\'ya .
##1.027.10c##  stoma\'M ru\_drAya\_ dR^ishI\'kam ..
##1.027.11a##  sa no\' ma\_hA.N a\'nimA\_no dhU\_make\'tuH purushcha\_ndraH .
##1.027.11c##  dhi\_ye vAjA\'ya hinvatu ..
##1.027.12a##  sa re\_vA.N i\'va vi\_shpati\_rdaivya\'H ke\_tuH shR^i\'Notu naH .
##1.027.12c##  u\_kthaira\_gnirbR^i\_hadbhA\'nuH ..
##1.027.13a##  namo\' ma\_hadbhyo\_ namo\' arbha\_kebhyo\_ namo\_ yuva\'bhyo\_ nama\' Ashi\_nebhya\'H .
##1.027.13c##  yajA\'ma de\_vAnyadi\' sha\_knavA\'ma\_ mA jyAya\'sa\_H shaMsa\_mA vR^i\'kShi devAH ..
##1.028.01a##  yatra\_ grAvA\' pR^i\_thubu\'dhna U\_rdhvo bhava\'ti\_ sota\'ve .
##1.028.01c##  u\_lUkha\'lasutAnA\_mavedvi\'ndra jalgulaH ..
##1.028.02a##  yatra\_ dvAvi\'va ja\_ghanA\'dhiShava\_NyA\' kR^i\_tA .
##1.028.02c##  u\_lUkha\'lasutAnA\_mavedvi\'ndra jalgulaH ..
##1.028.03a##  yatra\_ nArya\'pachya\_vamu\'pachya\_vaM cha\_ shikSha\'te .
##1.028.03c##  u\_lUkha\'lasutAnA\_mavedvi\'ndra jalgulaH ..
##1.028.04a##  yatra\_ manthA\'M viba\_dhnate\' ra\_shmInyami\'ta\_vA i\'va .
##1.028.04c##  u\_lUkha\'lasutAnA\_mavedvi\'ndra jalgulaH ..
##1.028.05a##  yachchi\_ddhi tvaM gR^i\_hegR^i\'ha\_ ulU\'khalaka yu\_jyase\' .
##1.028.05c##  i\_ha dyu\_matta\'maM vada\_ jaya\'tAmiva dundu\_bhiH ..
##1.028.06a##  u\_ta sma\' te vanaspate\_ vAto\_ vi vA\_tyagra\_mit .
##1.028.06c##  atho\_ indrA\'ya\_ pAta\'ve su\_nu soma\'mulUkhala ..
##1.028.07a##  A\_ya\_jI vA\'ja\_sAta\'mA\_ tA hyu1\_\'chchA vi\'jarbhR^i\_taH .
##1.028.07c##  harI\' i\_vAndhA\'Msi\_ bapsa\'tA ..
##1.028.08a##  tA no\' a\_dya va\'naspatI R^i\_ShvAvR^i\_Shvebhi\'H so\_tR^ibhi\'H .
##1.028.08c##  indrA\'ya\_ madhu\'matsutam ..
##1.028.09a##  uchChi\_ShTaM cha\_mvo\'rbhara\_ soma\'M pa\_vitra\_ A sR^i\'ja .
##1.028.09c##  ni dhe\'hi\_ goradhi\' tva\_chi ..
##1.029.01a##  yachchi\_ddhi sa\'tya somapA anAsha\_stA i\'va\_ smasi\' .
##1.029.01c##  A tU na\' indra shaMsaya\_ goShvashve\'Shu shu\_bhriShu\' sa\_hasre\'Shu tuvImagha ..
##1.029.02a##  shipri\'nvAjAnAM pate\_ shachI\'va\_stava\' da\_MsanA\' .
##1.029.02c##  A tU na\' indra shaMsaya\_ goShvashve\'Shu shu\_bhriShu\' sa\_hasre\'Shu tuvImagha ..
##1.029.03a##  ni ShvA\'payA mithU\_dR^ishA\' sa\_stAmabu\'dhyamAne .
##1.029.03c##  A tU na\' indra shaMsaya\_ goShvashve\'Shu shu\_bhriShu\' sa\_hasre\'Shu tuvImagha ..
##1.029.04a##  sa\_santu\_ tyA arA\'tayo\_ bodha\'ntu shUra rA\_taya\'H .
##1.029.04c##  A tU na\' indra shaMsaya\_ goShvashve\'Shu shu\_bhriShu\' sa\_hasre\'Shu tuvImagha ..
##1.029.05a##  sami\'ndra garda\_bhaM mR^i\'Na nu\_vanta\'M pA\_payA\'mu\_yA .
##1.029.05c##  A tU na\' indra shaMsaya\_ goShvashve\'Shu shu\_bhriShu\' sa\_hasre\'Shu tuvImagha ..
##1.029.06a##  patA\'ti kuNDR^i\_NAchyA\' dU\_raM vAto\_ vanA\_dadhi\' .
##1.029.06c##  A tU na\' indra shaMsaya\_ goShvashve\'Shu shu\_bhriShu\' sa\_hasre\'Shu tuvImagha ..
##1.029.07a##  sarva\'M parikro\_shaM ja\'hi ja\_mbhayA\' kR^ikadA\_shva\'m .
##1.029.07c##  A tU na\' indra shaMsaya\_ goShvashve\'Shu shu\_bhriShu\' sa\_hasre\'Shu tuvImagha ..
##1.030.01a##  A va\_ indra\_M krivi\'M yathA vAja\_yanta\'H sha\_takra\'tum .
##1.030.01c##  maMhi\'ShThaM si~ncha\_ indu\'bhiH ..
##1.030.02a##  sha\_taM vA\_ yaH shuchI\'nAM sa\_hasra\'M vA\_ samA\'shirAm .
##1.030.02c##  edu\' ni\_mnaM na rI\'yate ..
##1.030.03a##  saM yanmadA\'ya shu\_ShmiNa\' e\_nA hya\'syo\_dare\' .
##1.030.03c##  sa\_mu\_dro na vyacho\' da\_dhe ..
##1.030.04a##  a\_yamu\' te\_ sama\'tasi ka\_pota\' iva garbha\_dhim .
##1.030.04c##  vacha\_stachchi\'nna ohase ..
##1.030.05a##  sto\_traM rA\'dhAnAM pate\_ girvA\'ho vIra\_ yasya\' te .
##1.030.05c##  vibhU\'tirastu sU\_nR^itA\' ..
##1.030.06a##  U\_rdhvasti\'ShThA na U\_taye\_.asminvAje\' shatakrato .
##1.030.06c##  sama\_nyeShu\' bravAvahai ..
##1.030.07a##  yoge\'yoge ta\_vasta\'ra\_M vAje\'vAje havAmahe .
##1.030.07c##  sakhA\'ya\_ indra\'mU\_taye\' ..
##1.030.08a##  A ghA\' gama\_dyadi\_ shrava\'tsaha\_sriNI\'bhirU\_tibhi\'H .
##1.030.08c##  vAje\'bhi\_rupa\' no\_ hava\'m ..
##1.030.09a##  anu\' pra\_tnasyauka\'so hu\_ve tu\'vipra\_tiM nara\'m .
##1.030.09c##  yaM te\_ pUrva\'M pi\_tA hu\_ve ..
##1.030.10a##  taM tvA\' va\_yaM vi\'shvavA\_rA shA\'smahe puruhUta .
##1.030.10c##  sakhe\' vaso jari\_tR^ibhya\'H ..
##1.030.11a##  a\_smAka\'M shi\_priNI\'nA\_M soma\'pAH soma\_pAvnA\'m .
##1.030.11c##  sakhe\' vajri\_nsakhI\'nAm ..
##1.030.12a##  tathA\_ tada\'stu somapA\_H sakhe\' vajri\_ntathA\' kR^iNu .
##1.030.12c##  yathA\' ta u\_shmasI\_ShTaye\' ..
##1.030.13a##  re\_vatI\'rnaH sadha\_mAda\_ indre\' santu tu\_vivA\'jAH .
##1.030.13c##  kShu\_manto\_ yAbhi\_rmade\'ma ..
##1.030.14a##  A gha\_ tvAvA\_ntmanA\_ptaH sto\_tR^ibhyo\' dhR^iShNaviyA\_naH .
##1.030.14c##  R^i\_NorakSha\_M na cha\_kryo\'H ..
##1.030.15a##  A yadduva\'H shatakrata\_vA kAma\'M jaritR^I\_NAm .
##1.030.15c##  R^i\_NorakSha\_M na shachI\'bhiH ..
##1.030.16a##  shashva\_dindra\_H popru\'thadbhirjigAya\_ nAna\'dadbhi\_H shAshva\'sadbhi\_rdhanA\'ni .
##1.030.16c##  sa no\' hiraNyara\_thaM da\_MsanA\'vA\_nsa na\'H sani\_tA sa\_naye\_ sa no\'.adAt ..
##1.030.17a##  Ashvi\'nA\_vashvA\'vatye\_ShA yA\'ta\_M shavI\'rayA .
##1.030.17c##  goma\'ddasrA\_ hira\'Nyavat ..
##1.030.18a##  sa\_mA\_nayo\'jano\_ hi vA\_M ratho\' dasrA\_vama\'rtyaH .
##1.030.18c##  sa\_mu\_dre a\'shvi\_neya\'te ..
##1.030.19a##  nya1\_\'ghnyasya\' mU\_rdhani\' cha\_kraM ratha\'sya yemathuH .
##1.030.19c##  pari\_ dyAma\_nyadI\'yate ..
##1.030.20a##  kasta\' uShaH kadhapriye bhu\_je marto\' amartye .
##1.030.20c##  kaM na\'kShase vibhAvari ..
##1.030.21a##  va\_yaM hi te\_ ama\'nma\_hyAntA\_dA pa\'rA\_kAt .
##1.030.21c##  ashve\_ na chi\'tre aruShi ..
##1.030.22a##  tvaM tyebhi\_rA ga\'hi\_ vAje\'bhirduhitardivaH .
##1.030.22c##  a\_sme ra\_yiM ni dhA\'raya ..
##1.031.01a##  tvama\'gne pratha\_mo a~Ngi\'rA\_ R^iShi\'rde\_vo de\_vAnA\'mabhavaH shi\_vaH sakhA\' .
##1.031.01c##  tava\' vra\_te ka\_vayo\' vidma\_nApa\_so.ajA\'yanta ma\_ruto\_ bhrAja\'dR^iShTayaH ..
##1.031.02a##  tvama\'gne pratha\_mo a~Ngi\'rastamaH ka\_virde\_vAnA\_M pari\' bhUShasi vra\_tam .
##1.031.02c##  vi\_bhurvishva\'smai\_ bhuva\'nAya\_ medhi\'ro dvimA\_tA sha\_yuH ka\'ti\_dhA chi\'dA\_yave\' ..
##1.031.03a##  tvama\'gne pratha\_mo mA\'ta\_rishva\'na A\_virbha\'va sukratU\_yA vi\_vasva\'te .
##1.031.03c##  are\'jetA\_M roda\'sI hotR^i\_vUrye.asa\'ghnorbhA\_ramaya\'jo ma\_ho va\'so ..
##1.031.04a##  tvama\'gne\_ mana\'ve\_ dyAma\'vAshayaH purU\_rava\'se su\_kR^ite\' su\_kR^itta\'raH .
##1.031.04c##  shvA\_treNa\_ yatpi\_trormuchya\'se\_ paryA tvA\_ pUrva\'manaya\_nnApa\'ra\_M puna\'H ..
##1.031.05a##  tvama\'gne vR^iSha\_bhaH pu\'ShTi\_vardha\'na\_ udya\'tasruche bhavasi shra\_vAyya\'H .
##1.031.05c##  ya Ahu\'ti\_M pari\_ vedA\_ vaSha\'TkR^iti\_mekA\'yu\_ragre\_ visha\' A\_vivA\'sasi ..
##1.031.06a##  tvama\'gne vR^iji\_nava\'rtani\_M nara\_M sakma\'npiparShi vi\_dathe\' vicharShaNe .
##1.031.06c##  yaH shUra\'sAtA\_ pari\'takmye\_ dhane\' da\_bhrebhi\'shchi\_tsamR^i\'tA\_ haMsi\_ bhUya\'saH ..
##1.031.07a##  tvaM tama\'gne amR^ita\_tva u\'tta\_me marta\'M dadhAsi\_ shrava\'se di\_vedi\'ve .
##1.031.07c##  yastA\'tR^iShA\_Na u\_bhayA\'ya\_ janma\'ne\_ maya\'H kR^i\_NoShi\_ praya\_ A cha\' sU\_raye\' ..
##1.031.08a##  tvaM no\' agne sa\_naye\_ dhanA\'nAM ya\_shasa\'M kA\_ruM kR^i\'Nuhi\_ stavA\'naH .
##1.031.08c##  R^i\_dhyAma\_ karmA\_pasA\_ nave\'na de\_vairdyA\'vApR^ithivI\_ prAva\'taM naH ..
##1.031.09a##  tvaM no\' agne pi\_troru\_pastha\_ A de\_vo de\_veShva\'navadya\_ jAgR^i\'viH .
##1.031.09c##  ta\_nU\_kR^idbo\'dhi\_ prama\'tishcha kA\_rave\_ tvaM ka\'lyANa\_ vasu\_ vishva\_mopi\'She ..
##1.031.10a##  tvama\'gne\_ prama\'ti\_stvaM pi\_tAsi\' na\_stvaM va\'ya\_skR^ittava\' jA\_mayo\' va\_yam .
##1.031.10c##  saM tvA\_ rAya\'H sha\_tina\_H saM sa\'ha\_sriNa\'H su\_vIra\'M yanti vrata\_pAma\'dAbhya ..
##1.031.11a##  tvAma\'gne pratha\_mamA\_yumA\_yave\' de\_vA a\'kR^iNva\_nnahu\'Shasya vi\_shpati\'m .
##1.031.11c##  iLA\'makR^iNva\_nmanu\'Shasya\_ shAsa\'nIM pi\_turyatpu\_tro mama\'kasya\_ jAya\'te ..
##1.031.12a##  tvaM no\' agne\_ tava\' deva pA\_yubhi\'rma\_ghono\' rakSha ta\_nva\'shcha vandya .
##1.031.12c##  trA\_tA to\_kasya\_ tana\'ye\_ gavA\'ma\_syani\'meSha\_M rakSha\'mANa\_stava\' vra\_te ..
##1.031.13a##  tvama\'gne\_ yajya\'ve pA\_yuranta\'ro.aniSha\_~NgAya\' chatura\_kSha i\'dhyase .
##1.031.13c##  yo rA\_taha\'vyo.avR^i\_kAya\_ dhAya\'se kI\_reshchi\_nmantra\_M mana\'sA va\_noShi\_ tam ..
##1.031.14a##  tvama\'gna uru\_shaMsA\'ya vA\_ghate\' spA\_rhaM yadrekNa\'H para\_maM va\_noShi\_ tat .
##1.031.14c##  A\_dhrasya\' chi\_tprama\'tiruchyase pi\_tA pra pAka\_M shAssi\_ pra disho\' vi\_duShTa\'raH ..
##1.031.15a##  tvama\'gne\_ praya\'tadakShiNa\_M nara\_M varme\'va syU\_taM pari\' pAsi vi\_shvata\'H .
##1.031.15c##  svA\_du\_kShadmA\_ yo va\'sa\_tau syo\'na\_kR^ijjI\'vayA\_jaM yaja\'te\_ sopa\_mA di\_vaH ..
##1.031.16a##  i\_mAma\'gne sha\_raNi\'M mImR^iSho na i\_mamadhvA\'na\_M yamagA\'ma dU\_rAt .
##1.031.16c##  A\_piH pi\_tA prama\'tiH so\_myAnA\_M bhR^imi\'rasyR^iShi\_kR^inmartyA\'nAm ..
##1.031.17a##  ma\_nu\_Shvada\'gne a~Ngira\_svada\'~Ngiro yayAti\_vatsada\'ne pUrva\_vachChu\'che .
##1.031.17c##  achCha\' yA\_hyA va\'hA\_ daivya\_M jana\_mA sA\'daya ba\_rhiShi\_ yakShi\' cha pri\_yam ..
##1.031.18a##  e\_tenA\'gne\_ brahma\'NA vAvR^idhasva\_ shaktI\' vA\_ yatte\' chakR^i\_mA vi\_dA vA\' .
##1.031.18c##  u\_ta pra Ne\'Shya\_bhi vasyo\' a\_smAnsaM na\'H sR^ija suma\_tyA vAja\'vatyA ..
##1.032.01a##  indra\'sya\_ nu vI\_ryA\'Ni\_ pra vo\'cha\_M yAni\' cha\_kAra\' pratha\_mAni\' va\_jrI .
##1.032.01c##  aha\_nnahi\_manva\_pasta\'tarda\_ pra va\_kShaNA\' abhina\_tparva\'tAnAm ..
##1.032.02a##  aha\_nnahi\_M parva\'te shishriyA\_NaM tvaShTA\'smai\_ vajra\'M sva\_rya\'M tatakSha .
##1.032.02c##  vA\_shrA i\'va dhe\_nava\_H syanda\'mAnA\_ a~nja\'H samu\_dramava\' jagmu\_rApa\'H ..
##1.032.03a##  vR^i\_ShA\_yamA\'No.avR^iNIta\_ soma\_M trika\'drukeShvapibatsu\_tasya\' .
##1.032.03c##  A sAya\'kaM ma\_ghavA\'datta\_ vajra\_maha\'nnenaM prathama\_jAmahI\'nAm ..
##1.032.04a##  yadi\_ndrAha\'nprathama\_jAmahI\'nA\_mAnmA\_yinA\_mami\'nA\_H prota mA\_yAH .
##1.032.04c##  AtsUrya\'M ja\_naya\_ndyAmu\_ShAsa\'M tA\_dItnA\_ shatru\_M na kilA\' vivitse ..
##1.032.05a##  aha\'nvR^i\_traM vR^i\'tra\_tara\_M vya\'Msa\_mindro\_ vajre\'Na maha\_tA va\_dhena\' .
##1.032.05c##  skandhA\'MsIva\_ kuli\'shenA\_ vivR^i\_kNAhi\'H shayata upa\_pR^ikpR^i\'thi\_vyAH ..
##1.032.06a##  a\_yo\_ddheva\' du\_rmada\_ A hi ju\_hve ma\'hAvI\_raM tu\'vibA\_dhamR^i\'jI\_Sham .
##1.032.06c##  nAtA\'rIdasya\_ samR^i\'tiM va\_dhAnA\_M saM ru\_jAnA\'H pipiSha\_ indra\'shatruH ..
##1.032.07a##  a\_pAda\'ha\_sto a\'pR^itanya\_dindra\_mAsya\_ vajra\_madhi\_ sAnau\' jaghAna .
##1.032.07c##  vR^iShNo\_ vadhri\'H prati\_mAna\_M bubhU\'Shanpuru\_trA vR^i\_tro a\'shaya\_dvya\'staH ..
##1.032.08a##  na\_daM na bhi\_nnama\'mu\_yA shayA\'na\_M mano\_ ruhA\'NA\_ ati\' ya\_ntyApa\'H .
##1.032.08c##  yAshchi\'dvR^i\_tro ma\'hi\_nA pa\_ryati\'ShTha\_ttAsA\_mahi\'H patsuta\_HshIrba\'bhUva ..
##1.032.09a##  nI\_chAva\'yA abhavadvR^i\_trapu\_trendro\' asyA\_ ava\_ vadha\'rjabhAra .
##1.032.09c##  utta\'rA\_ sUradha\'raH pu\_tra A\'sI\_ddAnu\'H shaye sa\_hava\'tsA\_ na dhe\_nuH ..
##1.032.10a##  ati\'ShThantInAmanivesha\_nAnA\_M kAShThA\'nA\_M madhye\_ nihi\'ta\_M sharI\'ram .
##1.032.10c##  vR^i\_trasya\' ni\_NyaM vi cha\'ra\_ntyApo\' dI\_rghaM tama\_ Asha\'ya\_dindra\'shatruH ..
##1.032.11a##  dA\_sapa\'tnI\_rahi\'gopA atiShTha\_nniru\'ddhA\_ Apa\'H pa\_Nine\'va\_ gAva\'H .
##1.032.11c##  a\_pAM bila\_mapi\'hita\_M yadAsI\'dvR^i\_traM ja\'gha\_nvA.N apa\_ tadva\'vAra ..
##1.032.12a##  ashvyo\_ vAro\' abhava\_stadi\'ndra sR^i\_ke yattvA\' pra\_tyaha\'nde\_va eka\'H .
##1.032.12c##  aja\'yo\_ gA aja\'yaH shUra\_ soma\_mavA\'sR^ija\_H sarta\'ve sa\_pta sindhU\'n ..
##1.032.13a##  nAsmai\' vi\_dyunna ta\'nya\_tuH si\'Shedha\_ na yAM miha\_maki\'raddhrA\_duni\'M cha .
##1.032.13c##  indra\'shcha\_ yadyu\'yu\_dhAte\_ ahi\'shcho\_tApa\_rIbhyo\' ma\_ghavA\_ vi ji\'gye ..
##1.032.14a##  ahe\'ryA\_tAra\_M kama\'pashya indra hR^i\_di yatte\' ja\_ghnuSho\_ bhIraga\'chChat .
##1.032.14c##  nava\' cha\_ yanna\'va\_tiM cha\_ srava\'ntIH shye\_no na bhI\_to ata\'ro\_ rajA\'Msi ..
##1.032.15a##  indro\' yA\_to.ava\'sitasya\_ rAjA\_ shama\'sya cha shR^i\_~NgiNo\_ vajra\'bAhuH .
##1.032.15c##  sedu\_ rAjA\' kShayati charShaNI\_nAma\_rAnna ne\_miH pari\_ tA ba\'bhUva ..
##1.033.01a##  etAyA\_mopa\' ga\_vyanta\_ indra\'ma\_smAka\_M su prama\'tiM vAvR^idhAti .
##1.033.01c##  a\_nA\_mR^i\_NaH ku\_vidAda\_sya rA\_yo gavA\_M keta\_M para\'mA\_varja\'te naH ..
##1.033.02a##  upeda\_haM dha\'na\_dAmapra\'tIta\_M juShTA\_M na shye\_no va\'sa\_tiM pa\'tAmi .
##1.033.02c##  indra\'M nama\_syannu\'pa\_mebhi\'ra\_rkairyaH sto\_tR^ibhyo\_ havyo\_ asti\_ yAma\'n ..
##1.033.03a##  ni sarva\'sena iShu\_dhI.Nra\'sakta\_ sama\_ryo gA a\'jati\_ yasya\_ vaShTi\' .
##1.033.03c##  cho\_ShkU\_yamA\'Na indra\_ bhUri\' vA\_maM mA pa\_NirbhU\'ra\_smadadhi\' pravR^iddha ..
##1.033.04a##  vadhI\_rhi dasyu\'M dha\_nina\'M gha\_nena\_.N eka\_shchara\'nnupashA\_kebhi\'rindra .
##1.033.04c##  dhano\_radhi\' viShu\_Nakte vyA\'ya\_nnaya\'jvAnaH sana\_kAH preti\'mIyuH ..
##1.033.05a##  parA\' chichChI\_rShA va\'vR^iju\_sta i\_ndrAya\'jvAno\_ yajva\'bhi\_H spardha\'mAnAH .
##1.033.05c##  pra yaddi\_vo ha\'rivaH sthAtarugra\_ nira\'vra\_tA.N a\'dhamo\_ roda\'syoH ..
##1.033.06a##  ayu\'yutsannanava\_dyasya\_ senA\_mayA\'tayanta kShi\_tayo\_ nava\'gvAH .
##1.033.06c##  vR^i\_ShA\_yudho\_ na vadhra\'yo\_ nira\'ShTAH pra\_vadbhi\_rindrA\'chchi\_taya\'nta Ayan ..
##1.033.07a##  tvame\_tAnru\'da\_to jakSha\'ta\_shchAyo\'dhayo\_ raja\'sa indra pA\_re .
##1.033.07c##  avA\'daho di\_va A dasyu\'mu\_chchA pra su\'nva\_taH stu\'va\_taH shaMsa\'mAvaH ..
##1.033.08a##  cha\_krA\_NAsa\'H parI\_Naha\'M pR^ithi\_vyA hira\'Nyena ma\_NinA\_ shumbha\'mAnAH .
##1.033.08c##  na hi\'nvA\_nAsa\'stitiru\_sta indra\_M pari\_ spasho\' adadhA\_tsUrye\'Na ..
##1.033.09a##  pari\_ yadi\'ndra\_ roda\'sI u\_bhe abu\'bhojIrmahi\_nA vi\_shvata\'H sIm .
##1.033.09c##  ama\'nyamAnA.N a\_bhi manya\'mAnai\_rnirbra\_hmabhi\'radhamo\_ dasyu\'mindra ..
##1.033.10a##  na ye di\_vaH pR^i\'thi\_vyA anta\'mA\_purna mA\_yAbhi\'rdhana\_dAM pa\_ryabhU\'van .
##1.033.10c##  yuja\_M vajra\'M vR^iSha\_bhashcha\'kra\_ indro\_ nirjyoti\'ShA\_ tama\'so\_ gA a\'dukShat ..
##1.033.11a##  anu\' sva\_dhAma\'kShara\_nnApo\' a\_syAva\'rdhata\_ madhya\_ A nA\_vyA\'nAm .
##1.033.11c##  sa\_dhrI\_chIne\'na\_ mana\'sA\_ tamindra\_ oji\'ShThena\_ hanma\'nAhanna\_bhi dyUn ..
##1.033.12a##  nyA\'vidhyadilI\_bisha\'sya dR^i\_LhA vi shR^i\_~NgiNa\'mabhina\_chChuShNa\_mindra\'H .
##1.033.12c##  yAva\_ttaro\' maghava\_nyAva\_dojo\_ vajre\'Na\_ shatru\'mavadhIH pR^ita\_nyum ..
##1.033.13a##  a\_bhi si\_dhmo a\'jigAdasya\_ shatrU\_nvi ti\_gmena\' vR^iSha\_bheNA\_ puro\'.abhet .
##1.033.13c##  saM vajre\'NAsR^ijadvR^i\_tramindra\_H pra svAM ma\_tima\'tira\_chChAsha\'dAnaH ..
##1.033.14a##  Ava\_H kutsa\'mindra\_ yasmi\'~nchA\_kanprAvo\_ yudhya\'ntaM vR^iSha\_bhaM dasha\'dyum .
##1.033.14c##  sha\_phachyu\'to re\_Nurna\'kShata\_ dyAmuchChvai\'tre\_yo nR^i\_ShAhyA\'ya tasthau ..
##1.033.15a##  Ava\_H shama\'M vR^iSha\_bhaM tugryA\'su kShetraje\_She ma\'ghava\_~nChvitrya\_M gAm .
##1.033.15c##  jyokchi\_datra\' tasthi\_vAMso\' akra~nChatrUya\_tAmadha\'rA\_ veda\'nAkaH ..
##1.034.01a##  trishchi\'nno a\_dyA bha\'vataM navedasA vi\_bhurvA\_M yAma\' u\_ta rA\_tira\'shvinA .
##1.034.01c##  yu\_vorhi ya\_ntraM hi\_myeva\_ vAsa\'so.abhyAya\_MsenyA\' bhavataM manI\_Shibhi\'H ..
##1.034.02a##  traya\'H pa\_vayo\' madhu\_vAha\'ne\_ rathe\_ soma\'sya ve\_nAmanu\_ vishva\_ idvi\'duH .
##1.034.02c##  traya\'H ska\_mbhAsa\'H skabhi\_tAsa\' A\_rabhe\_ trirnakta\'M yA\_thastrirva\'shvinA\_ divA\' ..
##1.034.03a##  sa\_mA\_ne aha\_ntrira\'vadyagohanA\_ trira\_dya ya\_j~naM madhu\'nA mimikShatam .
##1.034.03c##  trirvAja\'vatI\_riSho\' ashvinA yu\_vaM do\_ShA a\_smabhya\'mu\_Shasa\'shcha pinvatam ..
##1.034.04a##  trirva\_rtiryA\'ta\_M triranu\'vrate ja\_ne triH su\'prA\_vye\' tre\_dheva\' shikShatam .
##1.034.04c##  trirnA\_ndya\'M vahatamashvinA yu\_vaM triH pR^ikSho\' a\_sme a\_kShare\'va pinvatam ..
##1.034.05a##  trirno\' ra\_yiM va\'hatamashvinA yu\_vaM trirde\_vatA\'tA\_ triru\_tAva\'ta\_M dhiya\'H .
##1.034.05c##  triH sau\'bhaga\_tvaM triru\_ta shravA\'Msi nastri\_ShThaM vA\_M sUre\' duhi\_tA ru\'ha\_dratha\'m ..
##1.034.06a##  trirno\' ashvinA di\_vyAni\' bheSha\_jA triH pArthi\'vAni\_ triru\' dattama\_dbhyaH .
##1.034.06c##  o\_mAna\'M sha\_Myormama\'kAya sU\_nave\' tri\_dhAtu\_ sharma\' vahataM shubhaspatI ..
##1.034.07a##  trirno\' ashvinA yaja\_tA di\_vedi\'ve\_ pari\' tri\_dhAtu\' pR^ithi\_vIma\'shAyatam .
##1.034.07c##  ti\_sro nA\'satyA rathyA parA\_vata\' A\_tmeva\_ vAta\_H svasa\'rANi gachChatam ..
##1.034.08a##  trira\'shvinA\_ sindhu\'bhiH sa\_ptamA\'tR^ibhi\_straya\' AhA\_vAstre\_dhA ha\_viShkR^i\_tam .
##1.034.08c##  ti\_sraH pR^i\'thi\_vIru\_pari\' pra\_vA di\_vo nAka\'M rakShethe\_ dyubhi\'ra\_ktubhi\'rhi\_tam ..
##1.034.09a##  kva1\_\' trI cha\_krA tri\_vR^ito\_ ratha\'sya\_ kva1\_\' trayo\' va\_ndhuro\_ ye sanI\'LAH .
##1.034.09c##  ka\_dA yogo\' vA\_jino\_ rAsa\'bhasya\_ yena\' ya\_j~naM nA\'satyopayA\_thaH ..
##1.034.10a##  A nA\'satyA\_ gachCha\'taM hU\_yate\' ha\_virmadhva\'H pibataM madhu\_pebhi\'rA\_sabhi\'H .
##1.034.10c##  yu\_vorhi pUrva\'M savi\_toShaso\_ ratha\'mR^i\_tAya\' chi\_traM ghR^i\_tava\'nta\_miShya\'ti ..
##1.034.11a##  A nA\'satyA tri\_bhire\'kAda\_shairi\_ha de\_vebhi\'ryAtaM madhu\_peya\'mashvinA .
##1.034.11c##  prAyu\_stAri\'ShTa\_M nI rapA\'Msi mR^ikShata\_M sedha\'ta\_M dveSho\_ bhava\'taM sachA\_bhuvA\' ..
##1.034.12a##  A no\' ashvinA tri\_vR^itA\_ rathe\'nA\_rvA~ncha\'M ra\_yiM va\'hataM su\_vIra\'m .
##1.034.12c##  shR^i\_NvantA\' vA\_mava\'se johavImi vR^i\_dhe cha\' no bhavata\_M vAja\'sAtau ..
##1.035.01a##  hvayA\'mya\_gniM pra\'tha\_maM sva\_staye\_ hvayA\'mi mi\_trAvaru\'NAvi\_hAva\'se .
##1.035.01c##  hvayA\'mi\_ rAtrI\_M jaga\'to ni\_vesha\'nI\_M hvayA\'mi de\_vaM sa\'vi\_tAra\'mU\_taye\' ..
##1.035.02a##  A kR^i\_ShNena\_ raja\'sA\_ varta\'mAno nive\_shaya\'nna\_mR^ita\_M martya\'M cha .
##1.035.02c##  hi\_ra\_Nyaye\'na savi\_tA rathe\_nA de\_vo yA\'ti\_ bhuva\'nAni\_ pashya\'n ..
##1.035.03a##  yAti\' de\_vaH pra\_vatA\_ yAtyu\_dvatA\_ yAti\' shu\_bhrAbhyA\'M yaja\_to hari\'bhyAm .
##1.035.03c##  A de\_vo yA\'ti savi\_tA pa\'rA\_vato.apa\_ vishvA\' duri\_tA bAdha\'mAnaH ..
##1.035.04a##  a\_bhIvR^i\'ta\_M kR^isha\'nairvi\_shvarU\'pa\_M hira\'NyashamyaM yaja\_to bR^i\_hanta\'m .
##1.035.04c##  AsthA\_dratha\'M savi\_tA chi\_trabhA\'nuH kR^i\_ShNA rajA\'Msi\_ tavi\'ShI\_M dadhA\'naH ..
##1.035.05a##  vi janA\'~nChyA\_vAH shi\'ti\_pAdo\' akhya\_nratha\_M hira\'Nyapra+uga\_M vaha\'ntaH .
##1.035.05c##  shashva\_dvisha\'H savi\_turdaivya\'syo\_pasthe\_ vishvA\_ bhuva\'nAni tasthuH ..
##1.035.06a##  ti\_sro dyAva\'H savi\_turdvA u\_pasthA\_.N ekA\' ya\_masya\_ bhuva\'ne virA\_ShAT .
##1.035.06c##  A\_NiM na rathya\'ma\_mR^itAdhi\' tasthuri\_ha bra\'vItu\_ ya u\_ tachchike\'tat ..
##1.035.07a##  vi su\'pa\_rNo a\_ntari\'kShANyakhyadgabhI\_rave\'pA\_ asu\'raH sunI\_thaH .
##1.035.07c##  kve\_3\_\'dAnI\_M sUrya\_H kashchi\'keta kata\_mAM dyAM ra\_shmira\_syA ta\'tAna ..
##1.035.08a##  a\_ShTau vya\'khyatka\_kubha\'H pR^ithi\_vyAstrI dhanva\_ yoja\'nA sa\_pta sindhU\'n .
##1.035.08c##  hi\_ra\_NyA\_kShaH sa\'vi\_tA de\_va AgA\_ddadha\_dratnA\' dA\_shuShe\_ vAryA\'Ni ..
##1.035.09a##  hira\'NyapANiH savi\_tA vicha\'rShaNiru\_bhe dyAvA\'pR^ithi\_vI a\_ntarI\'yate .
##1.035.09c##  apAmI\'vA\_M bAdha\'te\_ veti\_ sUrya\'ma\_bhi kR^i\_ShNena\_ raja\'sA\_ dyAmR^i\'Noti ..
##1.035.10a##  hira\'Nyahasto\_ asu\'raH sunI\_thaH su\'mR^iLI\_kaH svavA\'.N yAtva\_rvA~N .
##1.035.10c##  a\_pa\_sedha\'nra\_kShaso\' yAtu\_dhAnA\_nasthA\'dde\_vaH pra\'tido\_ShaM gR^i\'NA\_naH ..
##1.035.11a##  ye te\_ panthA\'H savitaH pU\_rvyAso\'.are\_Nava\_H sukR^i\'tA a\_ntari\'kShe .
##1.035.11c##  tebhi\'rno a\_dya pa\_thibhi\'H su\_gebhI\_ rakShA\' cha no\_ adhi\' cha brUhi deva ..
##1.036.01a##  pra vo\' ya\_hvaM pu\'rU\_NAM vi\_shAM de\'vaya\_tInA\'m .
##1.036.01c##  a\_gniM sU\_ktebhi\_rvacho\'bhirImahe\_ yaM sI\_mida\_nya ILa\'te ..
##1.036.02a##  janA\'so a\_gniM da\'dhire saho\_vR^idha\'M ha\_viShma\'nto vidhema te .
##1.036.02c##  sa tvaM no\' a\_dya su\_manA\' i\_hAvi\_tA bhavA\_ vAje\'Shu santya ..
##1.036.03a##  pra tvA\' dU\_taM vR^i\'NImahe\_ hotA\'raM vi\_shvave\'dasam .
##1.036.03c##  ma\_haste\' sa\_to vi cha\'rantya\_rchayo\' di\_vi spR^i\'shanti bhA\_nava\'H ..
##1.036.04a##  de\_vAsa\'stvA\_ varu\'No mi\_tro a\'rya\_mA saM dU\_taM pra\_tnami\'ndhate .
##1.036.04c##  vishva\_M so a\'gne jayati\_ tvayA\_ dhana\_M yaste\' da\_dAsha\_ martya\'H ..
##1.036.05a##  ma\_ndro hotA\' gR^i\_hapa\'ti\_ragne\' dU\_to vi\_shAma\'si .
##1.036.05c##  tve vishvA\_ saMga\'tAni vra\_tA dhru\_vA yAni\' de\_vA akR^i\'Nvata ..
##1.036.06a##  tve ida\'gne su\_bhage\' yaviShThya\_ vishva\_mA hU\'yate ha\_viH .
##1.036.06c##  sa tvaM no\' a\_dya su\_manA\' u\_tApa\_raM yakShi\' de\_vAnsu\_vIryA\' ..
##1.036.07a##  taM ghe\'mi\_tthA na\'ma\_svina\_ upa\' sva\_rAja\'mAsate .
##1.036.07c##  hotrA\'bhira\_gniM manu\'Sha\_H sami\'ndhate titi\_rvAMso\_ ati\_ sridha\'H ..
##1.036.08a##  ghnanto\' vR^i\_trama\'tara\_nroda\'sI a\_pa u\_ru kShayA\'ya chakrire .
##1.036.08c##  bhuva\_tkaNve\_ vR^iShA\' dyu\_mnyAhu\'ta\_H kranda\_dashvo\_ gavi\'ShTiShu ..
##1.036.09a##  saM sI\'dasva ma\_hA.N a\'si\_ shocha\'sva deva\_vIta\'maH .
##1.036.09c##  vi dhU\_mama\'gne aru\_ShaM mi\'yedhya sR^i\_ja pra\'shasta darsha\_tam ..
##1.036.10a##  yaM tvA\' de\_vAso\_ mana\'ve da\_dhuri\_ha yaji\'ShThaM havyavAhana .
##1.036.10c##  yaM kaNvo\_ medhyA\'tithirdhana\_spR^ita\_M yaM vR^iShA\_ yamu\'pastu\_taH ..
##1.036.11a##  yama\_gniM medhyA\'tithi\_H kaNva\' I\_dha R^i\_tAdadhi\' .
##1.036.11c##  tasya\_ preSho\' dIdiyu\_stami\_mA R^icha\_stama\_gniM va\'rdhayAmasi ..
##1.036.12a##  rA\_yaspU\'rdhi svadhA\_vo.asti\_ hi te.agne\' de\_veShvApya\'m .
##1.036.12c##  tvaM vAja\'sya\_ shrutya\'sya rAjasi\_ sa no\' mR^iLa ma\_hA.N a\'si ..
##1.036.13a##  U\_rdhva U\_ Shu Na\' U\_taye\_ tiShThA\' de\_vo na sa\'vi\_tA .
##1.036.13c##  U\_rdhvo vAja\'sya\_ sani\'tA\_ yada\_~njibhi\'rvA\_ghadbhi\'rvi\_hvayA\'mahe ..
##1.036.14a##  U\_rdhvo na\'H pA\_hyaMha\'so\_ ni ke\_tunA\_ vishva\_M sama\_triNa\'M daha .
##1.036.14c##  kR^i\_dhI na\' U\_rdhvA~ncha\_rathA\'ya jI\_vase\' vi\_dA de\_veShu\' no\_ duva\'H ..
##1.036.15a##  pA\_hi no\' agne ra\_kShasa\'H pA\_hi dhU\_rterarA\'vNaH .
##1.036.15c##  pA\_hi rISha\'ta u\_ta vA\_ jighA\'Msato\_ bR^iha\'dbhAno\_ yavi\'ShThya ..
##1.036.16a##  gha\_neva\_ viShva\_gvi ja\_hyarA\'vNa\_stapu\'rjambha\_ yo a\'sma\_dhruk .
##1.036.16c##  yo martya\_H shishI\'te\_ atya\_ktubhi\_rmA na\_H sa ri\_purI\'shata ..
##1.036.17a##  a\_gnirva\'vne su\_vIrya\'ma\_gniH kaNvA\'ya\_ saubha\'gam .
##1.036.17c##  a\_gniH prAva\'nmi\_trota medhyA\'tithima\_gniH sA\_tA u\'pastu\_tam ..
##1.036.18a##  a\_gninA\' tu\_rvasha\_M yadu\'M parA\_vata\' u\_grAde\'vaM havAmahe .
##1.036.18c##  a\_gnirna\'ya\_nnava\'vAstvaM bR^i\_hadra\'thaM tu\_rvIti\_M dasya\'ve\_ saha\'H ..
##1.036.19a##  ni tvAma\'gne\_ manu\'rdadhe\_ jyoti\_rjanA\'ya\_ shashva\'te .
##1.036.19c##  dI\_detha\_ kaNva\' R^i\_tajA\'ta ukShi\_to yaM na\'ma\_syanti\' kR^i\_ShTaya\'H ..
##1.036.20a##  tve\_ShAso\' a\_gnerama\'vanto a\_rchayo\' bhI\_mAso\_ na pratI\'taye .
##1.036.20c##  ra\_kSha\_svina\_H sada\_midyA\'tu\_mAva\'to\_ vishva\_M sama\_triNa\'M daha ..
##1.037.01a##  krI\_LaM va\_H shardho\_ mAru\'tamana\_rvANa\'M rathe\_shubha\'m .
##1.037.01c##  kaNvA\' a\_bhi pra gA\'yata ..
##1.037.02a##  ye pR^iSha\'tIbhirR^i\_ShTibhi\'H sA\_kaM vAshI\'bhira\_~njibhi\'H .
##1.037.02c##  ajA\'yanta\_ svabhA\'navaH ..
##1.037.03a##  i\_heva\' shR^iNva eShA\_M kashA\_ haste\'Shu\_ yadvadA\'n .
##1.037.03c##  ni yAma\'~nchi\_tramR^i\'~njate ..
##1.037.04a##  pra va\_H shardhA\'ya\_ ghR^iShva\'ye tve\_Shadyu\'mnAya shu\_ShmiNe\' .
##1.037.04c##  de\_vatta\_M brahma\' gAyata ..
##1.037.05a##  pra sha\'MsA\_ goShvaghnya\'M krI\_LaM yachChardho\_ mAru\'tam .
##1.037.05c##  jambhe\_ rasa\'sya vAvR^idhe ..
##1.037.06a##  ko vo\_ varShi\'ShTha\_ A na\'ro di\_vashcha\_ gmashcha\' dhUtayaH .
##1.037.06c##  yatsI\_manta\_M na dhU\'nu\_tha ..
##1.037.07a##  ni vo\_ yAmA\'ya\_ mAnu\'Sho da\_dhra u\_grAya\' ma\_nyave\' .
##1.037.07c##  jihI\'ta\_ parva\'to gi\_riH ..
##1.037.08a##  yeShA\_majme\'Shu pR^ithi\_vI ju\'ju\_rvA.N i\'va vi\_shpati\'H .
##1.037.08c##  bhi\_yA yAme\'Shu\_ reja\'te ..
##1.037.09a##  sthi\_raM hi jAna\'meShA\_M vayo\' mA\_turnire\'tave .
##1.037.09c##  yatsI\_manu\' dvi\_tA shava\'H ..
##1.037.10a##  udu\_ tye sU\_navo\_ gira\_H kAShThA\_ ajme\'Shvatnata .
##1.037.10c##  vA\_shrA a\'bhi\_j~nu yAta\'ve ..
##1.037.11a##  tyaM chi\'dghA dI\_rghaM pR^i\_thuM mi\_ho napA\'ta\_mamR^i\'dhram .
##1.037.11c##  pra chyA\'vayanti\_ yAma\'bhiH ..
##1.037.12a##  maru\'to\_ yaddha\' vo\_ bala\_M janA\'.N achuchyavItana .
##1.037.12c##  gi\_rI.Nra\'chuchyavItana ..
##1.037.13a##  yaddha\_ yAnti\' ma\_ruta\_H saM ha\' bruva\_te.adhva\_nnA .
##1.037.13c##  shR^i\_Noti\_ kashchi\'deShAm ..
##1.037.14a##  pra yA\'ta\_ shIbha\'mA\_shubhi\_H santi\_ kaNve\'Shu vo\_ duva\'H .
##1.037.14c##  tatro\_ Shu mA\'dayAdhvai ..
##1.037.15a##  asti\_ hi ShmA\_ madA\'ya va\_H smasi\' ShmA va\_yame\'ShAm .
##1.037.15c##  vishva\'M chi\_dAyu\'rjI\_vase\' ..
##1.038.01a##  kaddha\' nU\_naM ka\'dhapriyaH pi\_tA pu\_traM na hasta\'yoH .
##1.038.01c##  da\_dhi\_dhve vR^i\'ktabarhiShaH ..
##1.038.02a##  kva\' nU\_naM kadvo\_ artha\_M gantA\' di\_vo na pR^i\'thi\_vyAH .
##1.038.02c##  kva\' vo\_ gAvo\_ na ra\'Nyanti ..
##1.038.03a##  kva\' vaH su\_mnA navyA\'Msi\_ maru\'ta\_H kva\' suvi\_tA .
##1.038.03c##  kvo\_3\_\' vishvA\'ni\_ saubha\'gA ..
##1.038.04a##  yadyU\_yaM pR^i\'shnimAtaro\_ martA\'sa\_H syAta\'na .
##1.038.04c##  sto\_tA vo\' a\_mR^ita\'H syAt ..
##1.038.05a##  mA vo\' mR^i\_go na yava\'se jari\_tA bhU\_dajo\'ShyaH .
##1.038.05c##  pa\_thA ya\_masya\' gA\_dupa\' ..
##1.038.06a##  mo Shu Na\_H parA\'parA\_ nirR^i\'tirdu\_rhaNA\' vadhIt .
##1.038.06c##  pa\_dI\_ShTa tR^iShNa\'yA sa\_ha ..
##1.038.07a##  sa\_tyaM tve\_ShA ama\'vanto\_ dhanva\'~nchi\_dA ru\_driyA\'saH .
##1.038.07c##  miha\'M kR^iNvantyavA\_tAm ..
##1.038.08a##  vA\_shreva\' vi\_dyunmi\'mAti va\_tsaM na mA\_tA si\'Shakti .
##1.038.08c##  yade\'ShAM vR^i\_ShTirasa\'rji ..
##1.038.09a##  divA\' chi\_ttama\'H kR^iNvanti pa\_rjanye\'nodavA\_hena\' .
##1.038.09c##  yatpR^i\'thi\_vIM vyu\_ndanti\' ..
##1.038.10a##  adha\' sva\_nAnma\_rutA\_M vishva\_mA sadma\_ pArthi\'vam .
##1.038.10c##  are\'janta\_ pra mAnu\'ShAH ..
##1.038.11a##  maru\'to vILupA\_Nibhi\'shchi\_trA rodha\'svatI\_ranu\' .
##1.038.11c##  yA\_temakhi\'drayAmabhiH ..
##1.038.12a##  sthi\_rA va\'H santu ne\_mayo\_ rathA\_ ashvA\'sa eShAm .
##1.038.12c##  susa\'MskR^itA a\_bhIsha\'vaH ..
##1.038.13a##  achChA\' vadA\_ tanA\' gi\_rA ja\_rAyai\_ brahma\'Na\_spati\'m .
##1.038.13c##  a\_gniM mi\_traM na da\'rsha\_tam ..
##1.038.14a##  mi\_mI\_hi shloka\'mA\_sye\' pa\_rjanya\' iva tatanaH .
##1.038.14c##  gAya\' gAya\_tramu\_kthya\'m ..
##1.038.15a##  vanda\'sva\_ mAru\'taM ga\_NaM tve\_ShaM pa\'na\_syuma\_rkiNa\'m .
##1.038.15c##  a\_sme vR^i\_ddhA a\'sanni\_ha ..
##1.039.01a##  pra yadi\_tthA pa\'rA\_vata\'H sho\_chirna mAna\_masya\'tha .
##1.039.01c##  kasya\_ kratvA\' maruta\_H kasya\_ varpa\'sA\_ kaM yA\'tha\_ kaM ha\' dhUtayaH ..
##1.039.02a##  sthi\_rA va\'H sa\_ntvAyu\'dhA parA\_Nude\' vI\_LU u\_ta pra\'ti\_Shkabhe\' .
##1.039.02c##  yu\_ShmAka\'mastu\_ tavi\'ShI\_ panI\'yasI\_ mA martya\'sya mA\_yina\'H ..
##1.039.03a##  parA\' ha\_ yatsthi\_raM ha\_tha naro\' va\_rtaya\'thA gu\_ru .
##1.039.03c##  vi yA\'thana va\_nina\'H pR^ithi\_vyA vyAshA\_H parva\'tAnAm ..
##1.039.04a##  na\_hi va\_H shatru\'rvivi\_de adhi\_ dyavi\_ na bhUmyA\'M rishAdasaH .
##1.039.04c##  yu\_ShmAka\'mastu\_ tavi\'ShI\_ tanA\' yu\_jA rudrA\'so\_ nU chi\'dA\_dhR^iShe\' ..
##1.039.05a##  pra ve\'payanti\_ parva\'tA\_nvi vi\'~nchanti\_ vana\_spatI\'n .
##1.039.05c##  pro A\'rata maruto du\_rmadA\' iva\_ devA\'sa\_H sarva\'yA vi\_shA ..
##1.039.06a##  upo\_ rathe\'Shu\_ pR^iSha\'tIrayugdhva\_M praShTi\'rvahati\_ rohi\'taH .
##1.039.06c##  A vo\_ yAmA\'ya pR^ithi\_vI chi\'dashro\_dabI\'bhayanta\_ mAnu\'ShAH ..
##1.039.07a##  A vo\' ma\_kShU tanA\'ya\_ kaM rudrA\_ avo\' vR^iNImahe .
##1.039.07c##  gantA\' nU\_naM no.ava\'sA\_ yathA\' pu\_retthA kaNvA\'ya bi\_bhyuShe\' ..
##1.039.08a##  yu\_ShmeShi\'to maruto\_ martye\'Shita\_ A yo no\_ abhva\_ ISha\'te .
##1.039.08c##  vi taM yu\'yota\_ shava\'sA\_ vyoja\'sA\_ vi yu\_ShmAkA\'bhirU\_tibhi\'H ..
##1.039.09a##  asA\'mi\_ hi pra\'yajyava\_H kaNva\'M da\_da pra\'chetasaH .
##1.039.09c##  asA\'mibhirmaruta\_ A na\' U\_tibhi\_rgantA\' vR^i\_ShTiM na vi\_dyuta\'H ..
##1.039.10a##  asA\_myojo\' bibhR^ithA sudAna\_vo.asA\'mi dhUtaya\_H shava\'H .
##1.039.10c##  R^i\_Shi\_dviShe\' marutaH parima\_nyava\_ iShu\_M na sR^i\'jata\_ dviSha\'m ..
##1.040.01a##  utti\'ShTha brahmaNaspate deva\_yanta\'stvemahe .
##1.040.01c##  upa\_ pra ya\'ntu ma\_ruta\'H su\_dAna\'va\_ indra\' prA\_shUrbha\'vA\_ sachA\' ..
##1.040.02a##  tvAmiddhi sa\'hasasputra\_ martya\' upabrU\_te dhane\' hi\_te .
##1.040.02c##  su\_vIrya\'M maruta\_ A svashvya\_M dadhI\'ta\_ yo va\' Acha\_ke ..
##1.040.03a##  praitu\_ brahma\'Na\_spati\_H pra de\_vye\'tu sU\_nR^itA\' .
##1.040.03c##  achChA\' vI\_raM narya\'M pa\_~NktirA\'dhasaM de\_vA ya\_j~naM na\'yantu naH ..
##1.040.04a##  yo vA\_ghate\_ dadA\'ti sU\_nara\_M vasu\_ sa dha\'tte\_ akShi\'ti\_ shrava\'H .
##1.040.04c##  tasmA\_ iLA\'M su\_vIrA\_mA ya\'jAmahe su\_pratU\'rtimane\_hasa\'m ..
##1.040.05a##  pra nU\_naM brahma\'Na\_spati\_rmantra\'M vadatyu\_kthya\'m .
##1.040.05c##  yasmi\_nnindro\_ varu\'No mi\_tro a\'rya\_mA de\_vA okA\'Msi chakri\_re ..
##1.040.06a##  tamidvo\'chemA vi\_dathe\'Shu sha\_mbhuva\_M mantra\'M devA ane\_hasa\'m .
##1.040.06c##  i\_mAM cha\_ vAcha\'M prati\_harya\'thA naro\_ vishvedvA\_mA vo\' ashnavat ..
##1.040.07a##  ko de\'va\_yanta\'mashnava\_jjana\_M ko vR^i\_ktaba\'rhiSham .
##1.040.07c##  prapra\' dA\_shvAnpa\_styA\'bhirasthitAnta\_rvAva\_tkShaya\'M dadhe ..
##1.040.08a##  upa\' kSha\_traM pR^i\'~nchI\_ta hanti\_ rAja\'bhirbha\_ye chi\'tsukShi\_tiM da\'dhe .
##1.040.08c##  nAsya\' va\_rtA na ta\'ru\_tA ma\'hAdha\_ne nArbhe\' asti va\_jriNa\'H ..
##1.041.01a##  yaM rakSha\'nti\_ prache\'taso\_ varu\'No mi\_tro a\'rya\_mA .
##1.041.01c##  nU chi\_tsa da\'bhyate\_ jana\'H ..
##1.041.02a##  yaM bA\_hute\'va\_ pipra\'ti\_ pAnti\_ martya\'M ri\_ShaH .
##1.041.02c##  ari\'ShTa\_H sarva\' edhate ..
##1.041.03a##  vi du\_rgA vi dviSha\'H pu\_ro ghnanti\_ rAjA\'na eShAm .
##1.041.03c##  naya\'nti duri\_tA ti\_raH ..
##1.041.04a##  su\_gaH panthA\' anR^ikSha\_ra Adi\'tyAsa R^i\_taM ya\_te .
##1.041.04c##  nAtrA\'vakhA\_do a\'sti vaH ..
##1.041.05a##  yaM ya\_j~naM naya\'thA nara\_ Adi\'tyA R^i\_junA\' pa\_thA .
##1.041.05c##  pra va\_H sa dhI\_taye\' nashat ..
##1.041.06a##  sa ratna\_M martyo\_ vasu\_ vishva\'M to\_kamu\_ta tmanA\' .
##1.041.06c##  achChA\' gachCha\_tyastR^i\'taH ..
##1.041.07a##  ka\_thA rA\'dhAma sakhAya\_H stoma\'M mi\_trasyA\'rya\_mNaH .
##1.041.07c##  mahi\_ psaro\_ varu\'Nasya ..
##1.041.08a##  mA vo\_ ghnanta\_M mA shapa\'nta\_M prati\' voche deva\_yanta\'m .
##1.041.08c##  su\_mnairidva\_ A vi\'vAse ..
##1.041.09a##  cha\_tura\'shchi\_ddada\'mAnAdbibhI\_yAdA nidhA\'toH .
##1.041.09c##  na du\'ru\_ktAya\' spR^ihayet ..
##1.042.01a##  saM pU\'Sha\_nnadhva\'nastira\_ vyaMho\' vimucho napAt .
##1.042.01c##  sakShvA\' deva\_ pra Na\'spu\_raH ..
##1.042.02a##  yo na\'H pUShanna\_gho vR^iko\' du\_Hsheva\' A\_dide\'shati .
##1.042.02c##  apa\' sma\_ taM pa\_tho ja\'hi ..
##1.042.03a##  apa\_ tyaM pa\'ripa\_nthina\'M muShI\_vANa\'M hura\_shchita\'m .
##1.042.03c##  dU\_ramadhi\' sru\_tera\'ja ..
##1.042.04a##  tvaM tasya\' dvayA\_vino\_.aghasha\'Msasya\_ kasya\' chit .
##1.042.04c##  pa\_dAbhi ti\'ShTha\_ tapu\'Shim ..
##1.042.05a##  A tatte\' dasra mantuma\_H pUSha\_nnavo\' vR^iNImahe .
##1.042.05c##  yena\' pi\_tR^Inacho\'dayaH ..
##1.042.06a##  adhA\' no vishvasaubhaga\_ hira\'NyavAshImattama .
##1.042.06c##  dhanA\'ni su\_ShaNA\' kR^idhi ..
##1.042.07a##  ati\' naH sa\_shchato\' naya su\_gA na\'H su\_pathA\' kR^iNu .
##1.042.07c##  pUSha\'nni\_ha kratu\'M vidaH ..
##1.042.08a##  a\_bhi sU\_yava\'saM naya\_ na na\'vajvA\_ro adhva\'ne .
##1.042.08c##  pUSha\'nni\_ha kratu\'M vidaH ..
##1.042.09a##  sha\_gdhi pU\_rdhi pra ya\'Msi cha shishI\_hi prAsyu\_dara\'m .
##1.042.09c##  pUSha\'nni\_ha kratu\'M vidaH ..
##1.042.10a##  na pU\_ShaNa\'M methAmasi sU\_ktaira\_bhi gR^i\'NImasi .
##1.042.10c##  vasU\'ni da\_smamI\'mahe ..
##1.043.01a##  kadru\_drAya\_ prache\'tase mI\_LhuShTa\'mAya\_ tavya\'se .
##1.043.01c##  vo\_chema\_ shaMta\'maM hR^i\_de ..
##1.043.02a##  yathA\' no\_ adi\'ti\_H kara\_tpashve\_ nR^ibhyo\_ yathA\_ gave\' .
##1.043.02c##  yathA\' to\_kAya\' ru\_driya\'m ..
##1.043.03a##  yathA\' no mi\_tro varu\'No\_ yathA\' ru\_drashchike\'tati .
##1.043.03c##  yathA\_ vishve\' sa\_joSha\'saH ..
##1.043.04a##  gA\_thapa\'tiM me\_dhapa\'tiM ru\_draM jalA\'ShabheShajam .
##1.043.04c##  tachCha\_MyoH su\_mnamI\'mahe ..
##1.043.05a##  yaH shu\_kra i\'va\_ sUryo\_ hira\'Nyamiva\_ rocha\'te .
##1.043.05c##  shreShTho\' de\_vAnA\_M vasu\'H ..
##1.043.06a##  shaM na\'H kara\_tyarva\'te su\_gaM me\_ShAya\' me\_Shye\' .
##1.043.06c##  nR^ibhyo\_ nAri\'bhyo\_ gave\' ..
##1.043.07a##  a\_sme so\'ma\_ shriya\_madhi\_ ni dhe\'hi sha\_tasya\' nR^i\_NAm .
##1.043.07c##  mahi\_ shrava\'stuvinR^i\_mNam ..
##1.043.08a##  mA na\'H somapari\_bAdho\_ mArA\'tayo juhuranta .
##1.043.08c##  A na\' indo\_ vAje\' bhaja ..
##1.043.09a##  yAste\' pra\_jA a\_mR^ita\'sya\_ para\'smi\_ndhAma\'nnR^i\_tasya\' .
##1.043.09c##  mU\_rdhA nAbhA\' soma vena A\_bhUSha\'ntIH soma vedaH ..
##1.044.01a##  agne\_ viva\'svadu\_Shasa\'shchi\_traM rAdho\' amartya .
##1.044.01c##  A dA\_shuShe\' jAtavedo vahA\_ tvama\_dyA de\_vA.N u\'Sha\_rbudha\'H ..
##1.044.02a##  juShTo\_ hi dU\_to asi\' havya\_vAha\_no.agne\' ra\_thIra\'dhva\_rANA\'m .
##1.044.02c##  sa\_jUra\_shvibhyA\'mu\_ShasA\' su\_vIrya\'ma\_sme dhe\'hi\_ shravo\' bR^i\_hat ..
##1.044.03a##  a\_dyA dU\_taM vR^i\'NImahe\_ vasu\'ma\_gniM pu\'rupri\_yam .
##1.044.03c##  dhU\_make\'tu\_M bhAR^i\'jIka\_M vyu\'ShTiShu ya\_j~nAnA\'madhvara\_shriya\'m ..
##1.044.04a##  shreShTha\_M yavi\'ShTha\_mati\'thi\_M svA\'huta\_M juShTa\_M janA\'ya dA\_shuShe\' .
##1.044.04c##  de\_vA.N achChA\_ yAta\'ve jA\_tave\'dasama\_gnimI\'Le\_ vyu\'ShTiShu ..
##1.044.05a##  sta\_vi\_ShyAmi\_ tvAma\_haM vishva\'syAmR^ita bhojana .
##1.044.05c##  agne\' trA\_tAra\'ma\_mR^ita\'M miyedhya\_ yaji\'ShThaM havyavAhana ..
##1.044.06a##  su\_shaMso\' bodhi gR^iNa\_te ya\'viShThya\_ madhu\'jihva\_H svA\'hutaH .
##1.044.06c##  praska\'Nvasya prati\_rannAyu\'rjI\_vase\' nama\_syA daivya\_M jana\'m ..
##1.044.07a##  hotA\'raM vi\_shvave\'dasa\_M saM hi tvA\_ visha\' i\_ndhate\' .
##1.044.07c##  sa A va\'ha puruhUta\_ prache\'ta\_so.agne\' de\_vA.N i\_ha dra\_vat ..
##1.044.08a##  sa\_vi\_tAra\'mu\_Shasa\'ma\_shvinA\_ bhaga\'ma\_gniM vyu\'ShTiShu\_ kShapa\'H .
##1.044.08c##  kaNvA\'sastvA su\_taso\'mAsa indhate havya\_vAha\'M svadhvara ..
##1.044.09a##  pati\_rhya\'dhva\_rANA\_magne\' dU\_to vi\_shAmasi\' .
##1.044.09c##  u\_Sha\_rbudha\_ A va\'ha\_ soma\'pItaye de\_vA.N a\_dya sva\_rdR^isha\'H ..
##1.044.10a##  agne\_ pUrvA\_ anU\_Shaso\' vibhAvaso dI\_detha\' vi\_shvada\'rshataH .
##1.044.10c##  asi\_ grAme\'Shvavi\_tA pu\_rohi\_to.asi\' ya\_j~neShu\_ mAnu\'ShaH ..
##1.044.11a##  ni tvA\' ya\_j~nasya\_ sAdha\'na\_magne\_ hotA\'ramR^i\_tvija\'m .
##1.044.11c##  ma\_nu\_Shvadde\'va dhImahi\_ prache\'tasaM jI\_raM dU\_tamama\'rtyam ..
##1.044.12a##  yadde\_vAnA\'M mitramahaH pu\_rohi\_to.anta\'ro\_ yAsi\' dU\_tya\'m .
##1.044.12c##  sindho\'riva\_ prasva\'nitAsa U\_rmayo\_.agnerbhrA\'jante a\_rchaya\'H ..
##1.044.13a##  shru\_dhi shru\'tkarNa\_ vahni\'bhirde\_vaira\'gne sa\_yAva\'bhiH .
##1.044.13c##  A sI\'dantu ba\_rhiShi\' mi\_tro a\'rya\_mA prA\'ta\_ryAvA\'No adhva\_ram ..
##1.044.14a##  shR^i\_Nvantu\_ stoma\'M ma\_ruta\'H su\_dAna\'vo.agniji\_hvA R^i\'tA\_vR^idha\'H .
##1.044.14c##  piba\'tu\_ soma\_M varu\'No dhR^i\_tavra\'to\_.ashvibhyA\'mu\_ShasA\' sa\_jUH ..
##1.045.01a##  tvama\'gne\_ vasU\'.Nri\_ha ru\_drA.N A\'di\_tyA.N u\_ta .
##1.045.01c##  yajA\' svadhva\_raM jana\_M manu\'jAtaM ghR^ita\_pruSha\'m ..
##1.045.02a##  shru\_ShTI\_vAno\_ hi dA\_shuShe\' de\_vA a\'gne\_ viche\'tasaH .
##1.045.02c##  tAnro\'hidashva girvaNa\_straya\'striMshata\_mA va\'ha ..
##1.045.03a##  pri\_ya\_me\_dha\_vada\'tri\_vajjAta\'vedo virUpa\_vat .
##1.045.03c##  a\_~Ngi\_ra\_svanma\'hivrata\_ praska\'Nvasya shrudhI\_ hava\'m ..
##1.045.04a##  mahi\'kerava U\_taye\' pri\_yame\'dhA ahUShata .
##1.045.04c##  rAja\'ntamadhva\_rANA\'ma\_gniM shu\_kreNa\' sho\_chiShA\' ..
##1.045.05a##  ghR^itA\'havana santye\_mA u\_ Shu shru\'dhI\_ gira\'H .
##1.045.05c##  yAbhi\_H kaNva\'sya sU\_navo\_ hava\_nte.ava\'se tvA ..
##1.045.06a##  tvAM chi\'trashravastama\_ hava\'nte vi\_kShu ja\_ntava\'H .
##1.045.06c##  sho\_chiShke\'shaM purupri\_yAgne\' ha\_vyAya\_ voLha\'ve ..
##1.045.07a##  ni tvA\_ hotA\'ramR^i\_tvija\'M dadhi\_re va\'su\_vitta\'mam .
##1.045.07c##  shrutka\'rNaM sa\_pratha\'stama\_M viprA\' agne\_ divi\'ShTiShu ..
##1.045.08a##  A tvA\_ viprA\' achuchyavuH su\_taso\'mA a\_bhi praya\'H .
##1.045.08c##  bR^i\_hadbhA bibhra\'to ha\_viragne\_ martA\'ya dA\_shuShe\' ..
##1.045.09a##  prA\_ta\_ryAvNa\'H sahaskR^ita soma\_peyA\'ya santya .
##1.045.09c##  i\_hAdya daivya\_M jana\'M ba\_rhirA sA\'dayA vaso ..
##1.045.10a##  a\_rvA~ncha\_M daivya\_M jana\_magne\_ yakShva\_ sahU\'tibhiH .
##1.045.10c##  a\_yaM soma\'H sudAnava\_staM pA\'ta ti\_ro/a\'hnyam ..
##1.046.01a##  e\_Sho u\_ShA apU\'rvyA\_ vyu\'chChati pri\_yA di\_vaH .
##1.046.01c##  stu\_She vA\'mashvinA bR^i\_hat ..
##1.046.02a##  yA da\_srA sindhu\'mAtarA mano\_tarA\' rayI\_NAm .
##1.046.02c##  dhi\_yA de\_vA va\'su\_vidA\' ..
##1.046.03a##  va\_chyante\' vAM kaku\_hAso\' jU\_rNAyA\_madhi\' vi\_ShTapi\' .
##1.046.03c##  yadvA\_M ratho\_ vibhi\_ShpatA\'t ..
##1.046.04a##  ha\_viShA\' jA\_ro a\_pAM pipa\'rti\_ papu\'rirnarA .
##1.046.04c##  pi\_tA kuTa\'sya charSha\_NiH ..
##1.046.05a##  A\_dA\_ro vA\'M matI\_nAM nAsa\'tyA matavachasA .
##1.046.05c##  pA\_taM soma\'sya dhR^iShNu\_yA ..
##1.046.06a##  yA na\_H pIpa\'radashvinA\_ jyoti\'ShmatI\_ tama\'sti\_raH .
##1.046.06c##  tAma\_sme rA\'sAthA\_miSha\'m ..
##1.046.07a##  A no\' nA\_vA ma\'tI\_nAM yA\_taM pA\_rAya\_ ganta\'ve .
##1.046.07c##  yu\_~njAthA\'mashvinA\_ ratha\'m ..
##1.046.08a##  a\_ritra\'M vAM di\_vaspR^i\_thu tI\_rthe sindhU\'nA\_M ratha\'H .
##1.046.08c##  dhi\_yA yu\'yujra\_ inda\'vaH ..
##1.046.09a##  di\_vaska\'NvAsa\_ inda\'vo\_ vasu\_ sindhU\'nAM pa\_de .
##1.046.09c##  svaM va\_vriM kuha\' dhitsathaH ..
##1.046.10a##  abhU\'du\_ bhA u\' a\_Mshave\_ hira\'Nya\_M prati\_ sUrya\'H .
##1.046.10c##  vya\'khyajji\_hvayAsi\'taH ..
##1.046.11a##  abhU\'du pA\_rameta\'ve\_ panthA\' R^i\_tasya\' sAdhu\_yA .
##1.046.11c##  ada\'rshi\_ vi sru\_tirdi\_vaH ..
##1.046.12a##  tatta\_dida\_shvino\_ravo\' jari\_tA prati\' bhUShati .
##1.046.12c##  made\_ soma\'sya\_ pipra\'toH ..
##1.046.13a##  vA\_va\_sA\_nA vi\_vasva\'ti\_ soma\'sya pI\_tyA gi\_rA .
##1.046.13c##  ma\_nu\_ShvachCha\'mbhU\_ A ga\'tam ..
##1.046.14a##  yu\_voru\_ShA anu\_ shriya\_M pari\'jmanoru\_pAcha\'rat .
##1.046.14c##  R^i\_tA va\'natho a\_ktubhi\'H ..
##1.046.15a##  u\_bhA pi\'batamashvino\_bhA na\_H sharma\' yachChatam .
##1.046.15c##  a\_vi\_dri\_yAbhi\'rU\_tibhi\'H ..
##1.047.01a##  a\_yaM vA\_M madhu\'mattamaH su\_taH soma\' R^itAvR^idhA .
##1.047.01c##  tama\'shvinA pibataM ti\_ro/a\'hnyaM dha\_ttaM ratnA\'ni dA\_shuShe\' ..
##1.047.02a##  tri\_va\_ndhu\_reNa\' tri\_vR^itA\' su\_pesha\'sA\_ rathe\_nA yA\'tamashvinA .
##1.047.02c##  kaNvA\'so vA\_M brahma\' kR^iNvantyadhva\_re teShA\_M su shR^i\'Nuta\_M hava\'m ..
##1.047.03a##  ashvi\'nA\_ madhu\'mattamaM pA\_taM soma\'mR^itAvR^idhA .
##1.047.03c##  athA\_dya da\'srA\_ vasu\_ bibhra\'tA\_ rathe\' dA\_shvAMsa\_mupa\' gachChatam ..
##1.047.04a##  tri\_Sha\_dha\_sthe ba\_rhiShi\' vishvavedasA\_ madhvA\' ya\_j~naM mi\'mikShatam .
##1.047.04c##  kaNvA\'so vAM su\_taso\'mA a\_bhidya\'vo yu\_vAM ha\'vante ashvinA ..
##1.047.05a##  yAbhi\_H kaNva\'ma\_bhiShTi\'bhi\_H prAva\'taM yu\_vama\'shvinA .
##1.047.05c##  tAbhi\_H Shva1\_\'smA.N a\'vataM shubhaspatI pA\_taM soma\'mR^itAvR^idhA ..
##1.047.06a##  su\_dAse\' dasrA\_ vasu\_ bibhra\'tA\_ rathe\_ pR^ikSho\' vahatamashvinA .
##1.047.06c##  ra\_yiM sa\'mu\_drAdu\_ta vA\' di\_vasparya\_sme dha\'ttaM puru\_spR^iha\'m ..
##1.047.07a##  yannA\'satyA parA\_vati\_ yadvA\_ stho adhi\' tu\_rvashe\' .
##1.047.07c##  ato\_ rathe\'na su\_vR^itA\' na\_ A ga\'taM sA\_kaM sUrya\'sya ra\_shmibhi\'H ..
##1.047.08a##  a\_rvA~nchA\' vA\_M sapta\'yo.adhvara\_shriyo\_ vaha\'ntu\_ sava\_nedupa\' .
##1.047.08c##  iSha\'M pR^i\_~nchantA\' su\_kR^ite\' su\_dAna\'va\_ A ba\_rhiH sI\'dataM narA ..
##1.047.09a##  tena\' nAsa\_tyA ga\'ta\_M rathe\'na\_ sUrya\'tvachA .
##1.047.09c##  yena\_ shashva\'dU\_hathu\'rdA\_shuShe\_ vasu\_ madhva\_H soma\'sya pI\_taye\' ..
##1.047.10a##  u\_kthebhi\'ra\_rvAgava\'se purU\_vasU\' a\_rkaishcha\_ ni hva\'yAmahe .
##1.047.10c##  shashva\_tkaNvA\'nA\_M sada\'si pri\_ye hi ka\_M soma\'M pa\_pathu\'rashvinA ..
##1.048.01a##  sa\_ha vA\_mena\' na uSho\_ vyu\'chChA duhitardivaH .
##1.048.01c##  sa\_ha dyu\_mnena\' bR^iha\_tA vi\'bhAvari rA\_yA de\'vi\_ dAsva\'tI ..
##1.048.02a##  ashvA\'vatI\_rgoma\'tIrvishvasu\_vido\_ bhUri\' chyavanta\_ vasta\'ve .
##1.048.02c##  udI\'raya\_ prati\' mA sU\_nR^itA\' uSha\_shchoda\_ rAdho\' ma\_ghonA\'m ..
##1.048.03a##  u\_vAso\_ShA u\_chChAchcha\_ nu de\_vI jI\_rA rathA\'nAm .
##1.048.03c##  ye a\'syA A\_chara\'NeShu dadhri\_re sa\'mu\_dre na shra\'va\_syava\'H ..
##1.048.04a##  uSho\_ ye te\_ pra yAme\'Shu yu\_~njate\_ mano\' dA\_nAya\' sU\_raya\'H .
##1.048.04c##  atrAha\_ tatkaNva\' eShA\_M kaNva\'tamo\_ nAma\' gR^iNAti nR^i\_NAm ..
##1.048.05a##  A ghA\_ yoShe\'va sU\_naryu\_ShA yA\'ti prabhu~nja\_tI .
##1.048.05c##  ja\_raya\'ntI\_ vR^ija\'naM pa\_dvadI\'yata\_ utpA\'tayati pa\_kShiNa\'H ..
##1.048.06a##  vi yA sR^i\_jati\_ sama\'na\_M vya1\_\'rthina\'H pa\_daM na ve\_tyoda\'tI .
##1.048.06c##  vayo\_ naki\'ShTe papti\_vAMsa\' Asate\_ vyu\'ShTau vAjinIvati ..
##1.048.07a##  e\_ShAyu\'kta parA\_vata\_H sUrya\'syo\_daya\'nA\_dadhi\' .
##1.048.07c##  sha\_taM rathe\'bhiH su\_bhago\_ShA i\_yaM vi yA\'tya\_bhi mAnu\'ShAn ..
##1.048.08a##  vishva\'masyA nAnAma\_ chakSha\'se\_ jaga\_jjyoti\'ShkR^iNoti sU\_narI\' .
##1.048.08c##  apa\_ dveSho\' ma\_ghonI\' duhi\_tA di\_va u\_ShA u\'chCha\_dapa\_ sridha\'H ..
##1.048.09a##  uSha\_ A bhA\'hi bhA\_nunA\' cha\_ndreNa\' duhitardivaH .
##1.048.09c##  A\_vaha\'ntI\_ bhUrya\_smabhya\_M saubha\'gaM vyu\_chChantI\_ divi\'ShTiShu ..
##1.048.10a##  vishva\'sya\_ hi prANa\'na\_M jIva\'na\_M tve vi yadu\_chChasi\' sUnari .
##1.048.10c##  sA no\_ rathe\'na bR^iha\_tA vi\'bhAvari shru\_dhi chi\'trAmaghe\_ hava\'m ..
##1.048.11a##  uSho\_ vAja\_M hi vaMsva\_ yashchi\_tro mAnu\'She\_ jane\' .
##1.048.11c##  tenA va\'ha su\_kR^ito\' adhva\_rA.N upa\_ ye tvA\' gR^i\_Nanti\_ vahna\'yaH ..
##1.048.12a##  vishvA\'nde\_vA.N A va\'ha\_ soma\'pItaye\_.antari\'kShAduSha\_stvam .
##1.048.12c##  sAsmAsu\' dhA\_ goma\_dashvA\'vadu\_kthya1\_\'muSho\_ vAja\'M su\_vIrya\'m ..
##1.048.13a##  yasyA\_ rusha\'nto a\_rchaya\_H prati\' bha\_drA adR^i\'kShata .
##1.048.13c##  sA no\' ra\_yiM vi\_shvavA\'raM su\_pesha\'samu\_ShA da\'dAtu\_ sugmya\'m ..
##1.048.14a##  ye chi\_ddhi tvAmR^iSha\'ya\_H pUrva\' U\_taye\' juhU\_re.ava\'se mahi .
##1.048.14c##  sA na\_H stomA\'.N a\_bhi gR^i\'NIhi\_ rAdha\_soSha\'H shu\_kreNa\' sho\_chiShA\' ..
##1.048.15a##  uSho\_ yada\_dya bhA\_nunA\_ vi dvArA\'vR^i\_Navo\' di\_vaH .
##1.048.15c##  pra no\' yachChatAdavR^i\_kaM pR^i\_thu chCha\_rdiH pra de\'vi\_ goma\'tI\_riSha\'H ..
##1.048.16a##  saM no\' rA\_yA bR^i\'ha\_tA vi\_shvape\'shasA mimi\_kShvA samiLA\'bhi\_rA .
##1.048.16c##  saM dyu\_mnena\' vishva\_turo\'Sho mahi\_ saM vAjai\'rvAjinIvati ..
##1.049.01a##  uSho\' bha\_drebhi\_rA ga\'hi di\_vashchi\'drocha\_nAdadhi\' .
##1.049.01c##  vaha\'ntvaru\_Napsa\'va\_ upa\' tvA so\_mino\' gR^i\_ham ..
##1.049.02a##  su\_pesha\'saM su\_khaM ratha\_M yama\_dhyasthA\' uSha\_stvam .
##1.049.02c##  tenA\' su\_shrava\'sa\_M jana\_M prAvA\_dya du\'hitardivaH ..
##1.049.03a##  vaya\'shchitte pata\_triNo\' dvi\_pachchatu\'Shpadarjuni .
##1.049.03c##  uSha\_H prAra\'nnR^i\_tU.Nranu\' di\_vo ante\'bhya\_spari\' ..
##1.049.04a##  vyu\_chChantI\_ hi ra\_shmibhi\_rvishva\'mA\_bhAsi\' rocha\_nam .
##1.049.04c##  tAM tvAmu\'SharvasU\_yavo\' gI\_rbhiH kaNvA\' ahUShata ..
##1.050.01a##  udu\_ tyaM jA\_tave\'dasaM de\_vaM va\'hanti ke\_tava\'H .
##1.050.01c##  dR^i\_she vishvA\'ya\_ sUrya\'m ..
##1.050.02a##  apa\_ tye tA\_yavo\' yathA\_ nakSha\'trA yantya\_ktubhi\'H .
##1.050.02c##  sUrA\'ya vi\_shvacha\'kShase ..
##1.050.03a##  adR^i\'shramasya ke\_tavo\_ vi ra\_shmayo\_ janA\_.N anu\' .
##1.050.03c##  bhrAja\'nto a\_gnayo\' yathA ..
##1.050.04a##  ta\_raNi\'rvi\_shvada\'rshato jyoti\_ShkR^ida\'si sUrya .
##1.050.04c##  vishva\_mA bhA\'si rocha\_nam ..
##1.050.05a##  pra\_tya~Nde\_vAnA\_M visha\'H pra\_tya~N~Nude\'Shi\_ mAnu\'ShAn .
##1.050.05c##  pra\_tya~Nvishva\_M sva\'rdR^i\_she ..
##1.050.06a##  yenA\' pAvaka\_ chakSha\'sA bhura\_Nyanta\_M janA\_.N anu\' .
##1.050.06c##  tvaM va\'ruNa\_ pashya\'si ..
##1.050.07a##  vi dyAme\'Shi\_ raja\'spR^i\_thvahA\_ mimA\'no a\_ktubhi\'H .
##1.050.07c##  pashya\_~njanmA\'ni sUrya ..
##1.050.08a##  sa\_pta tvA\' ha\_rito\_ rathe\_ vaha\'nti deva sUrya .
##1.050.08c##  sho\_chiShke\'shaM vichakShaNa ..
##1.050.09a##  ayu\'kta sa\_pta shu\_ndhyuva\_H sUro\_ ratha\'sya na\_ptya\'H .
##1.050.09c##  tAbhi\'ryAti\_ svayu\'ktibhiH ..
##1.050.10a##  udva\_yaM tama\'sa\_spari\_ jyoti\_Shpashya\'nta\_ utta\'ram .
##1.050.10c##  de\_vaM de\'va\_trA sUrya\_maga\'nma\_ jyoti\'rutta\_mam ..
##1.050.11a##  u\_dyanna\_dya mi\'tramaha A\_roha\_nnutta\'rA\_M diva\'m .
##1.050.11c##  hR^i\_dro\_gaM mama\' sUrya hari\_mANa\'M cha nAshaya ..
##1.050.12a##  shuke\'Shu me hari\_mANa\'M ropa\_NAkA\'su dadhmasi .
##1.050.12c##  atho\' hAridra\_veShu\' me hari\_mANa\_M ni da\'dhmasi ..
##1.050.13a##  uda\'gAda\_yamA\'di\_tyo vishve\'na\_ saha\'sA sa\_ha .
##1.050.13c##  dvi\_Shanta\_M mahya\'M ra\_ndhaya\_nmo a\_haM dvi\'Sha\_te ra\'dham ..
##1.051.01a##  a\_bhi tyaM me\_ShaM pu\'ruhU\_tamR^i\_gmiya\_mindra\'M gI\_rbhirma\'datA\_ vasvo\' arNa\_vam .
##1.051.01c##  yasya\_ dyAvo\_ na vi\_chara\'nti\_ mAnu\'ShA bhu\_je maMhi\'ShThama\_bhi vipra\'marchata ..
##1.051.02a##  a\_bhIma\'vanvansvabhi\_ShTimU\_tayo\'.antarikSha\_prAM tavi\'ShIbhi\_rAvR^i\'tam .
##1.051.02c##  indra\_M dakShA\'sa R^i\_bhavo\' mada\_chyuta\'M sha\_takra\'tu\_M java\'nI sU\_nR^itAru\'hat ..
##1.051.03a##  tvaM go\_trama~Ngi\'robhyo.avR^iNo\_rapo\_tAtra\'ye sha\_tadu\'reShu gAtu\_vit .
##1.051.03c##  sa\_sena\' chidvima\_dAyA\'vaho\_ vasvA\_jAvadri\'M vAvasA\_nasya\' na\_rtaya\'n ..
##1.051.04a##  tvama\_pAma\'pi\_dhAnA\'vR^iNo\_rapAdhA\'raya\_H parva\'te\_ dAnu\'ma\_dvasu\' .
##1.051.04c##  vR^i\_traM yadi\'ndra\_ shava\_sAva\'dhI\_rahi\_mAditsUrya\'M di\_vyAro\'hayo dR^i\_she ..
##1.051.05a##  tvaM mA\_yAbhi\_rapa\' mA\_yino\'.adhamaH sva\_dhAbhi\_rye adhi\_ shuptA\_vaju\'hvata .
##1.051.05c##  tvaM pipro\'rnR^imaNa\_H prAru\'ja\_H pura\_H pra R^i\_jishvA\'naM dasyu\_hatye\'ShvAvitha ..
##1.051.06a##  tvaM kutsa\'M shuShNa\_hatye\'ShvAvi\_thAra\'ndhayo.atithi\_gvAya\_ shamba\'ram .
##1.051.06c##  ma\_hAnta\'M chidarbu\_daM ni kra\'mIH pa\_dA sa\_nAde\_va da\'syu\_hatyA\'ya jaj~niShe ..
##1.051.07a##  tve vishvA\_ tavi\'ShI sa\_dhrya\'gghi\_tA tava\_ rAdha\'H somapI\_thAya\' harShate .
##1.051.07c##  tava\_ vajra\'shchikite bA\_hvorhi\_to vR^i\_shchA shatro\_rava\_ vishvA\'ni\_ vR^iShNyA\' ..
##1.051.08a##  vi jA\'nI\_hyAryA\_nye cha\_ dasya\'vo ba\_rhiShma\'te randhayA\_ shAsa\'davra\_tAn .
##1.051.08c##  shAkI\' bhava\_ yaja\'mAnasya chodi\_tA vishvettA te\' sadha\_mAde\'Shu chAkana ..
##1.051.09a##  anu\'vratAya ra\_ndhaya\_nnapa\'vratAnA\_bhUbhi\_rindra\'H shna\_thaya\_nnanA\'bhuvaH .
##1.051.09c##  vR^i\_ddhasya\' chi\_dvardha\'to\_ dyAmina\'kShata\_H stavA\'no va\_mro vi ja\'ghAna sa\_Mdiha\'H ..
##1.051.10a##  takSha\_dyatta\' u\_shanA\_ saha\'sA\_ saho\_ vi roda\'sI ma\_jmanA\' bAdhate\_ shava\'H .
##1.051.10c##  A tvA\_ vAta\'sya nR^imaNo mano\_yuja\_ A pUrya\'mANamavahanna\_bhi shrava\'H ..
##1.051.11a##  mandi\'ShTa\_ yadu\_shane\' kA\_vye sachA\_.N indro\' va\_~NkU va\'~Nku\_tarAdhi\' tiShThati .
##1.051.11c##  u\_gro ya\_yiM nira\_paH srota\'sAsR^ija\_dvi shuShNa\'sya dR^iMhi\_tA ai\'raya\_tpura\'H ..
##1.051.12a##  A smA\_ ratha\'M vR^iSha\_pANe\'Shu tiShThasi shAryA\_tasya\_ prabhR^i\'tA\_ yeShu\_ manda\'se .
##1.051.12c##  indra\_ yathA\' su\_taso\'meShu chA\_kano\'.ana\_rvANa\_M shloka\_mA ro\'hase di\_vi ..
##1.051.13a##  ada\'dA\_ arbhA\'M maha\_te va\'cha\_syave\' ka\_kShIva\'te vR^icha\_yAmi\'ndra sunva\_te .
##1.051.13c##  menA\'bhavo vR^iShaNa\_shvasya\' sukrato\_ vishvettA te\_ sava\'neShu pra\_vAchyA\' ..
##1.051.14a##  indro\' ashrAyi su\_dhyo\' nire\_ke pa\_jreShu\_ stomo\_ duryo\_ na yUpa\'H .
##1.051.14c##  a\_shva\_yurga\_vyU ra\'tha\_yurva\'sU\_yurindra\_ idrA\_yaH kSha\'yati praya\_ntA ..
##1.051.15a##  i\_daM namo\' vR^iSha\_bhAya\' sva\_rAje\' sa\_tyashu\'ShmAya ta\_vase\'.avAchi .
##1.051.15c##  a\_sminni\'ndra vR^i\_jane\_ sarva\'vIrA\_H smatsU\_ribhi\_stava\_ sharma\'nsyAma ..
##1.052.01a##  tyaM su me\_ShaM ma\'hayA sva\_rvida\'M sha\_taM yasya\' su\_bhva\'H sA\_kamIra\'te .
##1.052.01c##  atya\_M na vAja\'M havana\_syada\_M ratha\_mendra\'M vavR^ityA\_mava\'se suvR^i\_ktibhi\'H ..
##1.052.02a##  sa parva\'to\_ na dha\_ruNe\_Shvachyu\'taH sa\_hasra\'mUti\_stavi\'ShIShu vAvR^idhe .
##1.052.02c##  indro\_ yadvR^i\_tramava\'dhInnadI\_vR^ita\'mu\_bjannarNA\'Msi\_ jarhR^i\'ShANo\_ andha\'sA ..
##1.052.03a##  sa hi dva\_ro dva\_riShu\' va\_vra Udha\'ni cha\_ndrabu\'dhno\_ mada\'vR^iddho manI\_Shibhi\'H .
##1.052.03c##  indra\_M tama\'hve svapa\_syayA\' dhi\_yA maMhi\'ShTharAti\_M sa hi papri\_randha\'saH ..
##1.052.04a##  A yaM pR^i\_Nanti\' di\_vi sadma\'barhiShaH samu\_draM na su\_bhva1\_\'H svA a\_bhiShTa\'yaH .
##1.052.04c##  taM vR^i\'tra\_hatye\_ anu\' tasthurU\_taya\_H shuShmA\_ indra\'mavA\_tA ahru\'tapsavaH ..
##1.052.05a##  a\_bhi svavR^i\'ShTi\_M made\' asya\_ yudhya\'to ra\_ghvIri\'va prava\_Ne sa\'srurU\_taya\'H .
##1.052.05c##  indro\_ yadva\_jrI dhR^i\_ShamA\'No\_ andha\'sA bhi\_nadva\_lasya\' pari\_dhI.Nri\'va tri\_taH ..
##1.052.06a##  parI\'M ghR^i\_NA cha\'rati titvi\_She shavo\_.apo vR^i\_tvI raja\'so bu\_dhnamAsha\'yat .
##1.052.06c##  vR^i\_trasya\_ yatpra\'va\_Ne du\_rgR^ibhi\'shvano nija\_ghantha\_ hanvo\'rindra tanya\_tum ..
##1.052.07a##  hra\_daM na hi tvA\' nyR^i\_ShantyU\_rmayo\_ brahmA\'NIndra\_ tava\_ yAni\_ vardha\'nA .
##1.052.07c##  tvaShTA\' chitte\_ yujya\'M vAvR^idhe\_ shava\'sta\_takSha\_ vajra\'ma\_bhibhU\'tyojasam ..
##1.052.08a##  ja\_gha\_nvA.N u\_ hari\'bhiH sambhR^itakrata\_vindra\' vR^i\_traM manu\'She gAtu\_yanna\_paH .
##1.052.08c##  aya\'chChathA bA\_hvorvajra\'mAya\_samadhA\'rayo di\_vyA sUrya\'M dR^i\_she ..
##1.052.09a##  bR^i\_hatsvashcha\'ndra\_mama\'va\_dyadu\_kthya1\_\'makR^i\'Nvata bhi\_yasA\_ roha\'NaM di\_vaH .
##1.052.09c##  yanmAnu\'ShapradhanA\_ indra\'mU\_taya\_H sva\'rnR^i\_ShAcho\' ma\_ruto.ama\'da\_nnanu\' ..
##1.052.10a##  dyaushchi\'da\_syAma\'vA\_.N ahe\'H sva\_nAdayo\'yavIdbhi\_yasA\_ vajra\' indra te .
##1.052.10c##  vR^i\_trasya\_ yadba\'dbadhA\_nasya\' rodasI\_ made\' su\_tasya\_ shava\_sAbhi\'na\_chChira\'H ..
##1.052.11a##  yadinnvi\'ndra pR^ithi\_vI dasha\'bhuji\_rahA\'ni\_ vishvA\' ta\_tana\'nta kR^i\_ShTaya\'H .
##1.052.11c##  atrAha\' te maghava\_nvishru\'ta\_M saho\_ dyAmanu\_ shava\'sA ba\_rhaNA\' bhuvat ..
##1.052.12a##  tvama\_sya pA\_re raja\'so\_ vyo\'mana\_H svabhU\'tyojA\_ ava\'se dhR^iShanmanaH .
##1.052.12c##  cha\_kR^i\_She bhUmi\'M prati\_mAna\_moja\'so\_.apaH sva\'H pari\_bhUre\_ShyA diva\'m ..
##1.052.13a##  tvaM bhu\'vaH prati\_mAna\'M pR^ithi\_vyA R^i\_ShvavI\'rasya bR^iha\_taH pati\'rbhUH .
##1.052.13c##  vishva\_mAprA\' a\_ntari\'kShaM mahi\_tvA sa\_tyama\_ddhA naki\'ra\_nyastvAvA\'n ..
##1.052.14a##  na yasya\_ dyAvA\'pR^ithi\_vI anu\_ vyacho\_ na sindha\'vo\_ raja\'so\_ anta\'mAna\_shuH .
##1.052.14c##  nota svavR^i\'ShTi\_M made\' asya\_ yudhya\'ta\_ eko\' a\_nyachcha\'kR^iShe\_ vishva\'mAnu\_Shak ..
##1.052.15a##  Archa\_nnatra\' ma\_ruta\_H sasmi\'nnA\_jau vishve\' de\_vAso\' amada\_nnanu\' tvA .
##1.052.15c##  vR^i\_trasya\_ yadbhR^i\'ShTi\_matA\' va\_dhena\_ ni tvami\'ndra\_ pratyA\_naM ja\_ghantha\' ..
##1.053.01a##  nyU\_3\_\' Shu vAcha\_M pra ma\_he bha\'rAmahe\_ gira\_ indrA\'ya\_ sada\'ne vi\_vasva\'taH .
##1.053.01c##  nU chi\_ddhi ratna\'M sasa\_tAmi\_vAvi\'da\_nna du\'HShTu\_tirdra\'viNo\_deShu\' shasyate ..
##1.053.02a##  du\_ro ashva\'sya du\_ra i\'ndra\_ gora\'si du\_ro yava\'sya\_ vasu\'na i\_naspati\'H .
##1.053.02c##  shi\_kShA\_na\_raH pra\_divo\_ akA\'makarshana\_H sakhA\_ sakhi\'bhya\_stami\_daM gR^i\'NImasi ..
##1.053.03a##  shachI\'va indra purukR^iddyumattama\_ tavedi\_dama\_bhita\'shchekite\_ vasu\' .
##1.053.03c##  ata\'H sa\_MgR^ibhyA\'bhibhUta\_ A bha\'ra\_ mA tvA\'ya\_to ja\'ri\_tuH kAma\'mUnayIH ..
##1.053.04a##  e\_bhirdyubhi\'H su\_manA\' e\_bhirindu\'bhirnirundhA\_no ama\'ti\_M gobhi\'ra\_shvinA\' .
##1.053.04c##  indre\'Na\_ dasyu\'M da\_raya\'nta\_ indu\'bhiryu\_tadve\'Shasa\_H sami\_ShA ra\'bhemahi ..
##1.053.05a##  sami\'ndra rA\_yA sami\_ShA ra\'bhemahi\_ saM vAje\'bhiH purushcha\_ndraira\_bhidyu\'bhiH .
##1.053.05c##  saM de\_vyA prama\'tyA vI\_rashu\'ShmayA\_ go/a\'gra\_yAshvA\'vatyA rabhemahi ..
##1.053.06a##  te tvA\_ madA\' amada\_ntAni\_ vR^iShNyA\_ te somA\'so vR^itra\_hatye\'Shu satpate .
##1.053.06c##  yatkA\_rave\_ dasha\' vR^i\_trANya\'pra\_ti ba\_rhiShma\'te\_ ni sa\_hasrA\'Ni ba\_rhaya\'H ..
##1.053.07a##  yu\_dhA yudha\_mupa\_ ghede\'Shi dhR^iShNu\_yA pu\_rA pura\_M sami\_daM ha\_Msyoja\'sA .
##1.053.07c##  namyA\_ yadi\'ndra\_ sakhyA\' parA\_vati\' niba\_rhayo\_ namu\'chi\_M nAma\' mA\_yina\'m ..
##1.053.08a##  tvaM kara\'~njamu\_ta pa\_rNaya\'M vadhI\_steji\'ShThayAtithi\_gvasya\' varta\_nI .
##1.053.08c##  tvaM sha\_tA va~NgR^i\'dasyAbhina\_tpuro\'.anAnu\_daH pari\'ShUtA R^i\_jishva\'nA ..
##1.053.09a##  tvame\_tA~nja\'na\_rAj~no\_ dvirdashA\'ba\_ndhunA\' su\_shrava\'sopaja\_gmuSha\'H .
##1.053.09c##  Sha\_ShTiM sa\_hasrA\' nava\_tiM nava\' shru\_to ni cha\_kreNa\_ rathyA\' du\_ShpadA\'vR^iNak ..
##1.053.10a##  tvamA\'vitha su\_shrava\'sa\_M tavo\_tibhi\_stava\_ trAma\'bhirindra\_ tUrva\'yANam .
##1.053.10c##  tvama\'smai\_ kutsa\'matithi\_gvamA\_yuM ma\_he rAj~ne\_ yUne\' arandhanAyaH ..
##1.053.11a##  ya u\_dR^ichI\'ndra de\_vago\'pA\_H sakhA\'yaste shi\_vata\'mA\_ asA\'ma .
##1.053.11c##  tvAM sto\'ShAma\_ tvayA\' su\_vIrA\_ drAghI\'ya\_ Ayu\'H prata\_raM dadhA\'nAH ..
##1.054.01a##  mA no\' a\_sminma\'ghavanpR^i\_tsvaMha\'si na\_hi te\_ anta\_H shava\'saH parI\_Nashe\' .
##1.054.01c##  akra\'ndayo na\_dyo\_3\_\' roru\'va\_dvanA\' ka\_thA na kSho\_NIrbhi\_yasA\_ samA\'rata ..
##1.054.02a##  archA\' sha\_krAya\' shA\_kine\_ shachI\'vate shR^i\_Nvanta\_mindra\'M ma\_haya\'nna\_bhi ShTu\'hi .
##1.054.02c##  yo dhR^i\_ShNunA\_ shava\'sA\_ roda\'sI u\_bhe vR^iShA\' vR^iSha\_tvA vR^i\'Sha\_bho nyR^i\_~njate\' ..
##1.054.03a##  archA\' di\_ve bR^i\'ha\_te shU\_ShyaM1\_\' vacha\_H svakSha\'tra\_M yasya\' dhR^iSha\_to dhR^i\_Shanmana\'H .
##1.054.03c##  bR^i\_hachChra\'vA\_ asu\'ro ba\_rhaNA\' kR^i\_taH pu\_ro hari\'bhyAM vR^iSha\_bho ratho\_ hi ShaH ..
##1.054.04a##  tvaM di\_vo bR^i\'ha\_taH sAnu\' kopa\_yo.ava\_ tmanA\' dhR^iSha\_tA shamba\'raM bhinat .
##1.054.04c##  yanmA\_yino\' vra\_ndino\' ma\_ndinA\' dhR^i\_ShachChi\_tAM gabha\'stima\_shani\'M pR^ita\_nyasi\' ..
##1.054.05a##  ni yadvR^i\_NakShi\' shvasa\_nasya\' mU\_rdhani\_ shuShNa\'sya chidvra\_ndino\_ roru\'va\_dvanA\' .
##1.054.05c##  prA\_chIne\'na\_ mana\'sA ba\_rhaNA\'vatA\_ yada\_dyA chi\'tkR^i\_Nava\_H kastvA\_ pari\' ..
##1.054.06a##  tvamA\'vitha\_ narya\'M tu\_rvasha\_M yadu\_M tvaM tu\_rvIti\'M va\_yya\'M shatakrato .
##1.054.06c##  tvaM ratha\_meta\'sha\_M kR^itvye\_ dhane\_ tvaM puro\' nava\_tiM da\'mbhayo\_ nava\' ..
##1.054.07a##  sa ghA\_ rAjA\_ satpa\'tiH shUshuva\_jjano\' rA\_taha\'vya\_H prati\_ yaH shAsa\_minva\'ti .
##1.054.07c##  u\_kthA vA\_ yo a\'bhigR^i\_NAti\_ rAdha\'sA\_ dAnu\'rasmA\_ upa\'rA pinvate di\_vaH ..
##1.054.08a##  asa\'maM kSha\_tramasa\'mA manI\_ShA pra so\'ma\_pA apa\'sA santu\_ neme\' .
##1.054.08c##  ye ta\' indra da\_duSho\' va\_rdhaya\'nti\_ mahi\' kSha\_traM sthavi\'ra\_M vR^iShNya\'M cha ..
##1.054.09a##  tubhyede\_te ba\'hu\_lA adri\'dugdhAshchamU\_Shada\'shchama\_sA i\'ndra\_pAnA\'H .
##1.054.09c##  vya\'shnuhi ta\_rpayA\_ kAma\'meShA\_mathA\_ mano\' vasu\_deyA\'ya kR^iShva ..
##1.054.10a##  a\_pAma\'tiShThaddha\_ruNa\'hvara\_M tamo\_.antarvR^i\_trasya\' ja\_Thare\'Shu\_ parva\'taH .
##1.054.10c##  a\_bhImindro\' na\_dyo\' va\_vriNA\' hi\_tA vishvA\' anu\_ShThAH pra\'va\_NeShu\' jighnate ..
##1.054.11a##  sa shevR^i\'dha\_madhi\' dhA dyu\_mnama\_sme mahi\' kSha\_traM ja\'nA\_ShALi\'ndra\_ tavya\'m .
##1.054.11c##  rakShA\' cha no ma\_ghona\'H pA\_hi sU\_rInrA\_ye cha\' naH svapa\_tyA i\_She dhA\'H ..
##1.055.01a##  di\_vashchi\'dasya vari\_mA vi pa\'pratha\_ indra\_M na ma\_hnA pR^i\'thi\_vI cha\_na prati\' .
##1.055.01c##  bhI\_mastuvi\'ShmA~ncharSha\_Nibhya\' Ata\_paH shishI\'te\_ vajra\_M teja\'se\_ na vaMsa\'gaH ..
##1.055.02a##  so a\'rNa\_vo na na\_dya\'H samu\_driya\_H prati\' gR^ibhNAti\_ vishri\'tA\_ varI\'mabhiH .
##1.055.02c##  indra\_H soma\'sya pI\_taye\' vR^iShAyate sa\_nAtsa yu\_dhma oja\'sA panasyate ..
##1.055.03a##  tvaM tami\'ndra\_ parva\'ta\_M na bhoja\'se ma\_ho nR^i\_mNasya\_ dharma\'NAmirajyasi .
##1.055.03c##  pra vI\_rye\'Na de\_vatAti\' chekite\_ vishva\'smA u\_graH karma\'Ne pu\_rohi\'taH ..
##1.055.04a##  sa idvane\' nama\_syubhi\'rvachasyate\_ chAru\_ jane\'Shu prabruvA\_Na i\'ndri\_yam .
##1.055.04c##  vR^iShA\_ Chandu\'rbhavati harya\_to vR^iShA\_ kSheme\'Na\_ dhenA\'M ma\_ghavA\_ yadinva\'ti ..
##1.055.05a##  sa inma\_hAni\' sami\_thAni\' ma\_jmanA\' kR^i\_Noti\' yu\_dhma oja\'sA\_ jane\'bhyaH .
##1.055.05c##  adhA\' cha\_na shradda\'dhati\_ tviShI\'mata\_ indrA\'ya\_ vajra\'M ni\_ghani\'ghnate va\_dham ..
##1.055.06a##  sa hi shra\'va\_syuH sada\'nAni kR^i\_trimA\' kShma\_yA vR^i\'dhA\_na oja\'sA vinA\_shaya\'n .
##1.055.06c##  jyotI\'MShi kR^i\_Nvanna\'vR^i\_kANi\_ yajya\_ve.ava\' su\_kratu\_H sarta\_vA a\_paH sR^i\'jat ..
##1.055.07a##  dA\_nAya\_ mana\'H somapAvannastu te\_.arvA~nchA\_ harI\' vandanashru\_dA kR^i\'dhi .
##1.055.07c##  yami\'ShThAsa\_H sAra\'thayo\_ ya i\'ndra te\_ na tvA\_ ketA\_ A da\'bhnuvanti\_ bhUrNa\'yaH ..
##1.055.08a##  apra\'kShita\_M vasu\' bibharShi\_ hasta\'yo\_raShA\'Lha\_M saha\'sta\_nvi\' shru\_to da\'dhe .
##1.055.08c##  AvR^i\'tAso.ava\_tAso\_ na ka\_rtR^ibhi\'sta\_nUShu\' te\_ krata\'va indra\_ bhUra\'yaH ..
##1.056.01a##  e\_Sha pra pU\_rvIrava\_ tasya\' cha\_mriSho.atyo\_ na yoShA\_muda\'yaMsta bhu\_rvaNi\'H .
##1.056.01c##  dakSha\'M ma\_he pA\'yayate hira\_Nyaya\_M ratha\'mA\_vR^ityA\_ hari\'yoga\_mR^ibhva\'sam ..
##1.056.02a##  taM gU\_rtayo\' nema\_nniSha\_H parI\'NasaH samu\_draM na sa\_Mchara\'Ne sani\_Shyava\'H .
##1.056.02c##  pati\_M dakSha\'sya vi\_datha\'sya\_ nU saho\' gi\_riM na ve\_nA adhi\' roha\_ teja\'sA ..
##1.056.03a##  sa tu\_rvaNi\'rma\_hA.N a\'re\_Nu pauMsye\' gi\_rerbhR^i\_ShTirna bhrA\'jate tu\_jA shava\'H .
##1.056.03c##  yena\_ shuShNa\'M mA\_yina\'mAya\_so made\' du\_dhra A\_bhUShu\' rA\_maya\_nni dAma\'ni ..
##1.056.04a##  de\_vI yadi\_ tavi\'ShI\_ tvAvR^i\'dho\_taya\_ indra\_M siSha\'ktyu\_Shasa\_M na sUrya\'H .
##1.056.04c##  yo dhR^i\_ShNunA\_ shava\'sA\_ bAdha\'te\_ tama\_ iya\'rti re\_NuM bR^i\_hada\'rhari\_ShvaNi\'H ..
##1.056.05a##  vi yatti\_ro dha\_ruNa\_machyu\'ta\_M rajo.ati\'ShThipo di\_va AtA\'su ba\_rhaNA\' .
##1.056.05c##  sva\'rmILhe\_ yanmada\' indra\_ harShyAha\'nvR^i\_traM nira\_pAmau\'bjo arNa\_vam ..
##1.056.06a##  tvaM di\_vo dha\_ruNa\'M dhiSha\_ oja\'sA pR^ithi\_vyA i\'ndra\_ sada\'neShu\_ mAhi\'naH .
##1.056.06c##  tvaM su\_tasya\_ made\' ariNA a\_po vi vR^i\_trasya\' sa\_mayA\' pA\_ShyA\'rujaH ..
##1.057.01a##  pra maMhi\'ShThAya bR^iha\_te bR^i\_hadra\'ye sa\_tyashu\'ShmAya ta\_vase\' ma\_tiM bha\'re .
##1.057.01c##  a\_pAmi\'va prava\_Ne yasya\' du\_rdhara\_M rAdho\' vi\_shvAyu\_ shava\'se\_ apA\'vR^itam ..
##1.057.02a##  adha\' te\_ vishva\_manu\' hAsadi\_ShTaya\_ Apo\' ni\_mneva\_ sava\'nA ha\_viShma\'taH .
##1.057.02c##  yatparva\'te\_ na sa\_mashI\'ta harya\_ta indra\'sya\_ vajra\_H shnathi\'tA hira\_Nyaya\'H ..
##1.057.03a##  a\_smai bhI\_mAya\_ nama\'sA\_ sama\'dhva\_ra uSho\_ na shu\'bhra\_ A bha\'rA\_ panI\'yase .
##1.057.03c##  yasya\_ dhAma\_ shrava\'se\_ nAme\'ndri\_yaM jyoti\_rakA\'ri ha\_rito\_ nAya\'se ..
##1.057.04a##  i\_me ta\' indra\_ te va\_yaM pu\'ruShTuta\_ ye tvA\_rabhya\_ charA\'masi prabhUvaso .
##1.057.04c##  na\_hi tvada\_nyo gi\'rvaNo\_ gira\_H sagha\'tkSho\_NIri\'va\_ prati\' no harya\_ tadvacha\'H ..
##1.057.05a##  bhUri\' ta indra vI\_ryaM1\_\' tava\' smasya\_sya sto\_turma\'ghava\_nkAma\_mA pR^i\'Na .
##1.057.05c##  anu\' te\_ dyaurbR^i\'ha\_tI vI\_rya\'M mama i\_yaM cha\' te pR^ithi\_vI ne\'ma\_ oja\'se ..
##1.057.06a##  tvaM tami\'ndra\_ parva\'taM ma\_hAmu\_ruM vajre\'Na vajrinparva\_shashcha\'kartitha .
##1.057.06c##  avA\'sR^ijo\_ nivR^i\'tA\_H sarta\_vA a\_paH sa\_trA vishva\'M dadhiShe\_ keva\'la\_M saha\'H ..
##1.058.01a##  nU chi\'tsaho\_jA a\_mR^ito\_ ni tu\'ndate\_ hotA\_ yaddU\_to abha\'vadvi\_vasva\'taH .
##1.058.01c##  vi sAdhi\'ShThebhiH pa\_thibhI\_ rajo\' mama\_ A de\_vatA\'tA ha\_viShA\' vivAsati ..
##1.058.02a##  A svamadma\' yu\_vamA\'no a\_jara\'stR^i\_Shva\'vi\_Shyanna\'ta\_seShu\' tiShThati .
##1.058.02c##  atyo\_ na pR^i\_ShThaM pru\'Shi\_tasya\' rochate di\_vo na sAnu\' sta\_naya\'nnachikradat ..
##1.058.03a##  krA\_NA ru\_drebhi\_rvasu\'bhiH pu\_rohi\'to\_ hotA\_ niSha\'tto rayi\_ShALama\'rtyaH .
##1.058.03c##  ratho\_ na vi\_kShvR^i\'~njasA\_na A\_yuShu\_ vyA\'nu\_ShagvAryA\' de\_va R^i\'Nvati ..
##1.058.04a##  vi vAta\'jUto ata\_seShu\' tiShThate\_ vR^ithA\' ju\_hUbhi\_H sR^iNyA\' tuvi\_ShvaNi\'H .
##1.058.04c##  tR^i\_Shu yada\'gne va\_nino\' vR^iShA\_yase\' kR^i\_ShNaM ta\_ ema\_ rusha\'dUrme ajara ..
##1.058.05a##  tapu\'rjambho\_ vana\_ A vAta\'chodito yU\_the na sA\_hvA.N ava\' vAti\_ vaMsa\'gaH .
##1.058.05c##  a\_bhi\_vraja\_nnakShi\'ta\_M pAja\'sA\_ raja\'H sthA\_tushcha\_ratha\'M bhayate pata\_triNa\'H ..
##1.058.06a##  da\_dhuShTvA\_ bhR^iga\'vo\_ mAnu\'She\_ShvA ra\_yiM na chAru\'M su\_hava\_M jane\'bhyaH .
##1.058.06c##  hotA\'ramagne\_ ati\'thi\_M vare\'NyaM mi\_traM na sheva\'M di\_vyAya\_ janma\'ne ..
##1.058.07a##  hotA\'raM sa\_pta ju\_hvo\_3\_\' yaji\'ShTha\_M yaM vA\_ghato\' vR^i\_Nate\' adhva\_reShu\' .
##1.058.07c##  a\_gniM vishve\'ShAmara\_tiM vasU\'nAM sapa\_ryAmi\_ praya\'sA\_ yAmi\_ ratna\'m ..
##1.058.08a##  achChi\'drA sUno sahaso no a\_dya sto\_tR^ibhyo\' mitramaha\_H sharma\' yachCha .
##1.058.08c##  agne\' gR^i\_Nanta\_maMha\'sa uru\_Shyorjo\' napAtpU\_rbhirAya\'sIbhiH ..
##1.058.09a##  bhavA\_ varU\'thaM gR^iNa\_te vi\'bhAvo\_ bhavA\' maghavanma\_ghava\'dbhya\_H sharma\' .
##1.058.09c##  u\_ru\_ShyAgne\_ aMha\'so gR^i\_Nanta\'M prA\_tarma\_kShU dhi\_yAva\'surjagamyAt ..
##1.059.01a##  va\_yA ida\'gne a\_gnaya\'ste a\_nye tve vishve\' a\_mR^itA\' mAdayante .
##1.059.01c##  vaishvA\'nara\_ nAbhi\'rasi kShitI\_nAM sthUNe\'va\_ janA\'.N upa\_midya\'yantha ..
##1.059.02a##  mU\_rdhA di\_vo nAbhi\'ra\_gniH pR^i\'thi\_vyA athA\'bhavadara\_tI roda\'syoH .
##1.059.02c##  taM tvA\' de\_vAso\'.ajanayanta de\_vaM vaishvA\'nara\_ jyoti\_ridAryA\'ya ..
##1.059.03a##  A sUrye\_ na ra\_shmayo\' dhru\_vAso\' vaishvAna\_re da\'dhire\_.agnA vasU\'ni .
##1.059.03c##  yA parva\'te\_ShvoSha\'dhIShva\_psu yA mAnu\'She\_Shvasi\_ tasya\_ rAjA\' ..
##1.059.04a##  bR^i\_ha\_tI i\'va sU\_nave\_ roda\'sI\_ giro\_ hotA\' manu\_Shyo\_3\_\' na dakSha\'H .
##1.059.04c##  sva\'rvate sa\_tyashu\'ShmAya pU\_rvIrvai\'shvAna\_rAya\_ nR^ita\'mAya ya\_hvIH ..
##1.059.05a##  di\_vashchi\'tte bR^iha\_to jA\'tavedo\_ vaishvA\'nara\_ pra ri\'riche mahi\_tvam .
##1.059.05c##  rAjA\' kR^iShTI\_nAma\'si\_ mAnu\'ShINAM yu\_dhA de\_vebhyo\_ vari\'vashchakartha ..
##1.059.06a##  pra nU ma\'hi\_tvaM vR^i\'Sha\_bhasya\' vocha\_M yaM pU\_ravo\' vR^itra\_haNa\_M sacha\'nte .
##1.059.06c##  vai\_shvA\_na\_ro dasyu\'ma\_gnirja\'gha\_nvA.N adhU\'no\_tkAShThA\_ ava\_ shamba\'raM bhet ..
##1.059.07a##  vai\_shvA\_na\_ro ma\'hi\_mnA vi\_shvakR^i\'ShTirbha\_radvA\'jeShu yaja\_to vi\_bhAvA\' .
##1.059.07c##  shA\_ta\_va\_ne\_ye sha\_tinI\'bhira\_gniH pu\'ruNI\_the ja\'rate sU\_nR^itA\'vAn ..
##1.060.01a##  vahni\'M ya\_shasa\'M vi\_datha\'sya ke\_tuM su\'prA\_vya\'M dU\_taM sa\_dyo/a\'rtham .
##1.060.01c##  dvi\_janmA\'naM ra\_yimi\'va prasha\_staM rA\_tiM bha\'ra\_dbhR^iga\'ve mAta\_rishvA\' ..
##1.060.02a##  a\_sya shAsu\'ru\_bhayA\'saH sachante ha\_viShma\'nta u\_shijo\_ ye cha\_ martA\'H .
##1.060.02c##  di\_vashchi\_tpUrvo\_ nya\'sAdi\_ hotA\_pR^ichChyo\' vi\_shpati\'rvi\_kShu ve\_dhAH ..
##1.060.03a##  taM navya\'sI hR^i\_da A jAya\'mAnama\_smatsu\'kI\_rtirmadhu\'jihvamashyAH .
##1.060.03c##  yamR^i\_tvijo\' vR^i\_jane\_ mAnu\'ShAsa\_H praya\'svanta A\_yavo\_ jIja\'nanta ..
##1.060.04a##  u\_shikpA\'va\_ko vasu\_rmAnu\'SheShu\_ vare\'Nyo\_ hotA\'dhAyi vi\_kShu .
##1.060.04c##  damU\'nA gR^i\_hapa\'ti\_rdama\_ A.N a\_gnirbhu\'vadrayi\_patI\' rayI\_NAm ..
##1.060.05a##  taM tvA\' va\_yaM pati\'magne rayI\_NAM pra sha\'MsAmo ma\_tibhi\_rgota\'mAsaH .
##1.060.05c##  A\_shuM na vA\'jambha\_raM ma\_rjaya\'ntaH prA\_tarma\_kShU dhi\_yAva\'surjagamyAt ..
##1.061.01a##  a\_smA idu\_ pra ta\_vase\' tu\_rAya\_ prayo\_ na ha\'rmi\_ stoma\_M mAhi\'nAya .
##1.061.01c##  R^ichI\'ShamA\_yAdhri\'gava\_ oha\_mindrA\'ya\_ brahmA\'Ni rA\_tata\'mA ..
##1.061.02a##  a\_smA idu\_ praya\' iva\_ pra ya\'Msi\_ bharA\'myA~NgU\_ShaM bAdhe\' suvR^i\_kti .
##1.061.02c##  indrA\'ya hR^i\_dA mana\'sA manI\_ShA pra\_tnAya\_ patye\_ dhiyo\' marjayanta ..
##1.061.03a##  a\_smA idu\_ tyamu\'pa\_maM sva\_rShAM bharA\'myA~NgU\_ShamA\_sye\'na .
##1.061.03c##  maMhi\'ShTha\_machCho\'ktibhirmatI\_nAM su\'vR^i\_ktibhi\'H sU\_riM vA\'vR^i\_dhadhyai\' ..
##1.061.04a##  a\_smA idu\_ stoma\_M saM hi\'nomi\_ ratha\_M na taShTe\'va\_ tatsi\'nAya .
##1.061.04c##  gira\'shcha\_ girvA\'hase suvR^i\_ktIndrA\'ya vishvami\_nvaM medhi\'rAya ..
##1.061.05a##  a\_smA idu\_ sapti\'miva shrava\_syendrA\'yA\_rkaM ju\_hvA\_3\_\' sama\'~nje .
##1.061.05c##  vI\_raM dA\_nauka\'saM va\_ndadhyai\' pu\_rAM gU\_rtashra\'vasaM da\_rmANa\'m ..
##1.061.06a##  a\_smA idu\_ tvaShTA\' takSha\_dvajra\_M svapa\'stamaM sva\_ryaM1\_\' raNA\'ya .
##1.061.06c##  vR^i\_trasya\' chidvi\_dadyena\_ marma\' tu\_jannIshA\'nastuja\_tA ki\'ye\_dhAH ..
##1.061.07a##  a\_syedu\' mA\_tuH sava\'neShu sa\_dyo ma\_haH pi\_tuM pa\'pi\_vA~nchArvannA\' .
##1.061.07c##  mu\_ShA\_yadviShNu\'H pacha\_taM sahI\'yA\_nvidhya\'dvarA\_haM ti\_ro adri\_mastA\' ..
##1.061.08a##  a\_smA idu\_ gnAshchi\'dde\_vapa\'tnI\_rindrA\'yA\_rkama\'hi\_hatya\' UvuH .
##1.061.08c##  pari\_ dyAvA\'pR^ithi\_vI ja\'bhra u\_rvI nAsya\_ te ma\'hi\_mAna\_M pari\' ShTaH ..
##1.061.09a##  a\_syede\_va pra ri\'riche mahi\_tvaM di\_vaspR^i\'thi\_vyAH parya\_ntari\'kShAt .
##1.061.09c##  sva\_rALindro\_ dama\_ A vi\_shvagU\'rtaH sva\_rirama\'tro vavakShe\_ raNA\'ya ..
##1.061.10a##  a\_syede\_va shava\'sA shu\_Shanta\_M vi vR^i\'shcha\_dvajre\'Na vR^i\_tramindra\'H .
##1.061.10c##  gA na vrA\_NA a\_vanI\'ramu~nchada\_bhi shravo\' dA\_vane\_ sache\'tAH ..
##1.061.11a##  a\_syedu\' tve\_ShasA\' ranta\_ sindha\'va\_H pari\_ yadvajre\'Na sI\_maya\'chChat .
##1.061.11c##  I\_shA\_na\_kR^iddA\_shuShe\' dasha\_syantu\_rvIta\'ye gA\_dhaM tu\_rvaNi\'H kaH ..
##1.061.12a##  a\_smA idu\_ pra bha\'rA\_ tUtu\'jAno vR^i\_trAya\_ vajra\_mIshA\'naH kiye\_dhAH .
##1.061.12c##  gorna parva\_ vi ra\'dA tira\_shcheShya\_nnarNA\'Msya\_pAM cha\_radhyai\' ..
##1.061.13a##  a\_syedu\_ pra brU\'hi pU\_rvyANi\' tu\_rasya\_ karmA\'Ni\_ navya\' u\_kthaiH .
##1.061.13c##  yu\_dhe yadi\'ShNA\_na Ayu\'dhAnyR^ighA\_yamA\'No niri\_NAti\_ shatrU\'n ..
##1.061.14a##  a\_syedu\' bhi\_yA gi\_raya\'shcha dR^i\_LhA dyAvA\' cha\_ bhUmA\' ja\_nuSha\'stujete .
##1.061.14c##  upo\' ve\_nasya\_ jogu\'vAna o\_NiM sa\_dyo bhu\'vadvI\_ryA\'ya no\_dhAH ..
##1.061.15a##  a\_smA idu\_ tyadanu\' dAyyeShA\_meko\_ yadva\_vne bhUre\_rIshA\'naH .
##1.061.15c##  praita\'sha\_M sUrye\' paspR^idhA\_naM sauva\'shvye\_ suShvi\'mAva\_dindra\'H ..
##1.061.16a##  e\_vA te\' hAriyojanA suvR^i\_ktIndra\_ brahmA\'Ni\_ gota\'mAso akran .
##1.061.16c##  aiShu\' vi\_shvape\'shasa\_M dhiya\'M dhAH prA\_tarma\_kShU dhi\_yAva\'surjagamyAt ..
##1.062.01a##  pra ma\'nmahe shavasA\_nAya\' shU\_ShamA\'~NgU\_ShaM girva\'Nase a~Ngira\_svat .
##1.062.01c##  su\_vR^i\_ktibhi\'H stuva\_ta R^i\'gmi\_yAyArchA\'mA\_rkaM nare\_ vishru\'tAya ..
##1.062.02a##  pra vo\' ma\_he mahi\_ namo\' bharadhvamA~NgU\_Shya\'M shavasA\_nAya\_ sAma\' .
##1.062.02c##  yenA\' na\_H pUrve\' pi\_tara\'H pada\_j~nA archa\'nto\_ a~Ngi\'raso\_ gA avi\'ndan ..
##1.062.03a##  indra\_syA~Ngi\'rasAM che\_ShTau vi\_datsa\_ramA\_ tana\'yAya dhA\_sim .
##1.062.03c##  bR^iha\_spati\'rbhi\_nadadri\'M vi\_dadgAH samu\_sriyA\'bhirvAvashanta\_ nara\'H ..
##1.062.04a##  sa su\_ShTubhA\_ sa stu\_bhA sa\_pta viprai\'H sva\_reNAdri\'M sva\_ryo\_3\_\' nava\'gvaiH .
##1.062.04c##  sa\_ra\_Nyubhi\'H phali\_gami\'ndra shakra va\_laM rave\'Na darayo\_ dasha\'gvaiH ..
##1.062.05a##  gR^i\_NA\_no a~Ngi\'robhirdasma\_ vi va\'ru\_ShasA\_ sUrye\'Na\_ gobhi\_randha\'H .
##1.062.05c##  vi bhUmyA\' aprathaya indra\_ sAnu\' di\_vo raja\_ upa\'ramastabhAyaH ..
##1.062.06a##  tadu\_ praya\'kShatamamasya\_ karma\' da\_smasya\_ chAru\'tamamasti\_ daMsa\'H .
##1.062.06c##  u\_pa\_hva\_re yadupa\'rA\_ api\'nva\_nmadhva\'rNaso na\_dya1\_\'shchata\'sraH ..
##1.062.07a##  dvi\_tA vi va\'vre sa\_najA\_ sanI\'Le a\_yAsya\_H stava\'mAnebhira\_rkaiH .
##1.062.07c##  bhago\_ na mene\' para\_me vyo\'ma\_nnadhA\'raya\_droda\'sI su\_daMsA\'H ..
##1.062.08a##  sa\_nAddiva\_M pari\_ bhUmA\_ virU\'pe puna\_rbhuvA\' yuva\_tI svebhi\_revai\'H .
##1.062.08c##  kR^i\_ShNebhi\'ra\_ktoShA rusha\'dbhi\_rvapu\'rbhi\_rA cha\'rato a\_nyAnyA\' ..
##1.062.09a##  sane\'mi sa\_khyaM sva\'pa\_syamA\'naH sU\_nurdA\'dhAra\_ shava\'sA su\_daMsA\'H .
##1.062.09c##  A\_mAsu\' chiddadhiShe pa\_kvama\_ntaH paya\'H kR^i\_ShNAsu\_ rusha\_drohi\'NIShu ..
##1.062.10a##  sa\_nAtsanI\'LA a\_vanI\'ravA\_tA vra\_tA ra\'kShante a\_mR^itA\_H saho\'bhiH .
##1.062.10c##  pu\_rU sa\_hasrA\_ jana\'yo\_ na patnI\'rduva\_syanti\_ svasA\'ro\_ ahra\'yANam ..
##1.062.11a##  sa\_nA\_yuvo\_ nama\'sA\_ navyo\' a\_rkairva\'sU\_yavo\' ma\_tayo\' dasma dadruH .
##1.062.11c##  pati\_M na patnI\'rusha\_tIru\_shanta\'M spR^i\_shanti\' tvA shavasAvanmanI\_ShAH ..
##1.062.12a##  sa\_nAde\_va tava\_ rAyo\_ gabha\'stau\_ na kShIya\'nte\_ nopa\' dasyanti dasma .
##1.062.12c##  dyu\_mA.N a\'si\_ kratu\'mA.N indra\_ dhIra\_H shikShA\' shachIva\_stava\' na\_H shachI\'bhiH ..
##1.062.13a##  sa\_nA\_ya\_te gota\'ma indra\_ navya\_mata\'kSha\_dbrahma\' hari\_yoja\'nAya .
##1.062.13c##  su\_nI\_thAya\' naH shavasAna no\_dhAH prA\_tarma\_kShU dhi\_yAva\'surjagamyAt ..
##1.063.01a##  tvaM ma\_hA.N i\'ndra\_ yo ha\_ shuShmai\_rdyAvA\' jaj~nA\_naH pR^i\'thi\_vI ame\' dhAH .
##1.063.01c##  yaddha\' te\_ vishvA\' gi\_raya\'shchi\_dabhvA\' bhi\_yA dR^i\_LhAsa\'H ki\_raNA\_ naija\'n ..
##1.063.02a##  A yaddharI\' indra\_ vivra\'tA\_ verA te\_ vajra\'M jari\_tA bA\_hvordhA\'t .
##1.063.02c##  yenA\'viharyatakrato a\_mitrA\_npura\' i\_ShNAsi\' puruhUta pU\_rvIH ..
##1.063.03a##  tvaM sa\_tya i\'ndra dhR^i\_ShNure\_tAntvamR^i\'bhu\_kShA narya\_stvaM ShAT .
##1.063.03c##  tvaM shuShNa\'M vR^i\_jane\' pR^i\_kSha A\_Nau yUne\_ kutsA\'ya dyu\_mate\_ sachA\'han ..
##1.063.04a##  tvaM ha\_ tyadi\'ndra chodI\_H sakhA\' vR^i\_traM yadva\'jrinvR^iShakarmannu\_bhnAH .
##1.063.04c##  yaddha\' shUra vR^iShamaNaH parA\_chairvi dasyU\_.NryonA\_vakR^i\'to vR^ithA\_ShAT ..
##1.063.05a##  tvaM ha\_ tyadi\_ndrAri\'ShaNyandR^i\_Lhasya\' chi\_nmartA\'nA\_maju\'ShTau .
##1.063.05c##  vya1\_\'smadA kAShThA\_ arva\'te vargha\_neva\' vajri~nChnathihya\_mitrA\'n ..
##1.063.06a##  tvAM ha\_ tyadi\_ndrArNa\'sAtau\_ sva\'rmILhe\_ nara\' A\_jA ha\'vante .
##1.063.06c##  tava\' svadhAva i\_yamA sa\'ma\_rya U\_tirvAje\'Shvata\_sAyyA\' bhUt ..
##1.063.07a##  tvaM ha\_ tyadi\'ndra sa\_pta yudhya\_npuro\' vajrinpuru\_kutsA\'ya dardaH .
##1.063.07c##  ba\_rhirna yatsu\_dAse\_ vR^ithA\_ varga\_Mho rA\'ja\_nvari\'vaH pU\_rave\' kaH ..
##1.063.08a##  tvaM tyAM na\' indra deva chi\_trAmiSha\_mApo\_ na pI\'paya\_H pari\'jman .
##1.063.08c##  yayA\' shUra\_ pratya\_smabhya\_M yaMsi\_ tmana\_mUrja\_M na vi\_shvadha\_ kShara\'dhyai ..
##1.063.09a##  akA\'ri ta indra\_ gota\'mebhi\_rbrahmA\_NyoktA\_ nama\'sA\_ hari\'bhyAm .
##1.063.09c##  su\_pesha\'sa\_M vAja\_mA bha\'rA naH prA\_tarma\_kShU dhi\_yAva\'surjagamyAt ..
##1.064.01a##  vR^iShNe\_ shardhA\'ya\_ suma\'khAya ve\_dhase\_ nodha\'H suvR^i\_ktiM pra bha\'rA ma\_rudbhya\'H .
##1.064.01c##  a\_po na dhIro\_ mana\'sA su\_hastyo\_ gira\_H sama\'~nje vi\_dathe\'ShvA\_bhuva\'H ..
##1.064.02a##  te ja\'j~nire di\_va R^i\_ShvAsa\' u\_kShaNo\' ru\_drasya\_ maryA\_ asu\'rA are\_pasa\'H .
##1.064.02c##  pA\_va\_kAsa\_H shucha\'ya\_H sUryA\' iva\_ satvA\'no\_ na dra\_psino\' gho\_rava\'rpasaH ..
##1.064.03a##  yuvA\'no ru\_drA a\_jarA\' abho\_gghano\' vava\_kShuradhri\'gAva\_H parva\'tA iva .
##1.064.03c##  dR^i\_LhA chi\_dvishvA\_ bhuva\'nAni\_ pArthi\'vA\_ pra chyA\'vayanti di\_vyAni\' ma\_jmanA\' ..
##1.064.04a##  chi\_traira\_~njibhi\_rvapu\'She\_ vya\'~njate\_ vakSha\'ssu ru\_kmA.N adhi\' yetire shu\_bhe .
##1.064.04c##  aMse\'ShveShA\_M ni mi\'mR^ikShurR^i\_ShTaya\'H sA\_kaM ja\'j~nire sva\_dhayA\' di\_vo nara\'H ..
##1.064.05a##  I\_shA\_na\_kR^ito\_ dhuna\'yo ri\_shAda\'so\_ vAtA\'nvi\_dyuta\_stavi\'ShIbhirakrata .
##1.064.05c##  du\_hantyUdha\'rdi\_vyAni\_ dhUta\'yo\_ bhUmi\'M pinvanti\_ paya\'sA\_ pari\'jrayaH ..
##1.064.06a##  pinva\'ntya\_po ma\_ruta\'H su\_dAna\'va\_H payo\' ghR^i\_tava\'dvi\_dathe\'ShvA\_bhuva\'H .
##1.064.06c##  atya\_M na mi\_he vi na\'yanti vA\_jina\_mutsa\'M duhanti sta\_naya\'nta\_makShi\'tam ..
##1.064.07a##  ma\_hi\_ShAso\' mA\_yina\'shchi\_trabhA\'navo gi\_rayo\_ na svata\'vaso raghu\_Shyada\'H .
##1.064.07c##  mR^i\_gA i\'va ha\_stina\'H khAdathA\_ vanA\_ yadAru\'NIShu\_ tavi\'ShI\_rayu\'gdhvam ..
##1.064.08a##  si\_MhA i\'va nAnadati\_ prache\'tasaH pi\_shA i\'va su\_pisho\' vi\_shvave\'dasaH .
##1.064.08c##  kShapo\_ jinva\'nta\_H pR^iSha\'tIbhirR^i\_ShTibhi\_H samitsa\_bAdha\_H shava\_sAhi\'manyavaH ..
##1.064.09a##  roda\'sI\_ A va\'datA gaNashriyo\_ nR^iShA\'chaH shUrA\_H shava\_sAhi\'manyavaH .
##1.064.09c##  A va\_ndhure\'Shva\_mati\_rna da\'rsha\_tA vi\_dyunna ta\'sthau maruto\_ rathe\'Shu vaH ..
##1.064.10a##  vi\_shvave\'daso ra\_yibhi\_H samo\'kasa\_H sammi\'shlAsa\_stavi\'ShIbhirvira\_pshina\'H .
##1.064.10c##  astA\'ra\_ iShu\'M dadhire\_ gabha\'styorana\_ntashu\'ShmA\_ vR^iSha\'khAdayo\_ nara\'H ..
##1.064.11a##  hi\_ra\_Nyaye\'bhiH pa\_vibhi\'H payo\_vR^idha\_ ujji\'ghnanta Apa\_thyo\_3\_\' na parva\'tAn .
##1.064.11c##  ma\_khA a\_yAsa\'H sva\_sR^ito\' dhruva\_chyuto\' dudhra\_kR^ito\' ma\_ruto\_ bhrAja\'dR^iShTayaH ..
##1.064.12a##  ghR^iShu\'M pAva\_kaM va\_nina\_M vicha\'rShaNiM ru\_drasya\' sU\_nuM ha\_vasA\' gR^iNImasi .
##1.064.12c##  ra\_ja\_stura\'M ta\_vasa\_M mAru\'taM ga\_NamR^i\'jI\_ShiNa\_M vR^iSha\'NaM sashchata shri\_ye ..
##1.064.13a##  pra nU sa marta\_H shava\'sA\_ janA\_.N ati\' ta\_sthau va\' U\_tI ma\'ruto\_ yamAva\'ta .
##1.064.13c##  arva\'dbhi\_rvAja\'M bharate\_ dhanA\_ nR^ibhi\'rA\_pR^ichChya\_M kratu\_mA kShe\'ti\_ puShya\'ti ..
##1.064.14a##  cha\_rkR^itya\'M marutaH pR^i\_tsu du\_ShTara\'M dyu\_manta\_M shuShma\'M ma\_ghava\'tsu dhattana .
##1.064.14c##  dha\_na\_spR^ita\'mu\_kthya\'M vi\_shvacha\'rShaNiM to\_kaM pu\'Shyema\_ tana\'yaM sha\_taM himA\'H ..
##1.064.15a##  nU ShThi\_raM ma\'ruto vI\_rava\'ntamR^itI\_ShAha\'M ra\_yima\_smAsu\' dhatta .
##1.064.15c##  sa\_ha\_sriNa\'M sha\_tina\'M shUshu\_vAMsa\'M prA\_tarma\_kShU dhi\_yAva\'surjagamyAt ..
##1.065.01 ##  pa\_shvA na tA\_yuM guhA\_ chata\'nta\_M namo\' yujA\_naM namo\_ vaha\'ntam ..
##1.065.02 ##  sa\_joShA\_ dhIrA\'H pa\_dairanu\' gma\_nnupa\' tvA sIda\_nvishve\_ yaja\'trAH ..
##1.065.03 ##  R^i\_tasya\' de\_vA anu\' vra\_tA gu\_rbhuva\_tpari\'ShTi\_rdyaurna bhUma\' ..
##1.065.04 ##  vardha\'ntI\_mApa\'H pa\_nvA sushi\'shvimR^i\_tasya\_ yonA\_ garbhe\_ sujA\'tam ..
##1.065.05 ##  pu\_ShTirna ra\_NvA kShi\_tirna pR^i\_thvI gi\_rirna bhujma\_ kShodo\_ na sha\_mbhu ..
##1.065.06 ##  atyo\_ nAjma\_nsarga\'pratakta\_H sindhu\_rna kShoda\_H ka I\'M varAte ..
##1.065.07 ##  jA\_miH sindhU\'nA\_M bhrAte\'va\_ svasrA\_mibhyA\_nna rAjA\_ vanA\'nyatti ..
##1.065.08 ##  yadvAta\'jUto\_ vanA\_ vyasthA\'da\_gnirha\' dAti\_ romA\' pR^ithi\_vyAH ..
##1.065.09 ##  shvasi\'tya\_psu ha\_Mso na sIda\_nkratvA\_ cheti\'ShTho vi\_shAmu\'Sha\_rbhut ..
##1.065.10 ##  somo\_ na ve\_dhA R^i\_tapra\'jAtaH pa\_shurna shishvA\' vi\_bhurdU\_rebhA\'H ..
##1.066.01 ##  ra\_yirna chi\_trA sUro\_ na sa\_MdR^igAyu\_rna prA\_No nityo\_ na sU\_nuH ..
##1.066.02 ##  takvA\_ na bhUrNi\_rvanA\' siShakti\_ payo\_ na dhe\_nuH shuchi\'rvi\_bhAvA\' ..
##1.066.03 ##  dA\_dhAra\_ kShema\_moko\_ na ra\_Nvo yavo\_ na pa\_kvo jetA\_ janA\'nAm ..
##1.066.04 ##  R^iShi\_rna stubhvA\' vi\_kShu pra\'sha\_sto vA\_jI na prI\_to vayo\' dadhAti ..
##1.066.05 ##  du\_roka\'shochi\_H kratu\_rna nityo\' jA\_yeva\_ yonA\_vara\_M vishva\'smai ..
##1.066.06 ##  chi\_tro yadabhrA\'T Chve\_to na vi\_kShu ratho\_ na ru\_kmI tve\_ShaH sa\_matsu\' ..
##1.066.07 ##  sene\'va sR^i\_ShTAma\'M dadhA\_tyastu\_rna di\_dyuttve\_Shapra\'tIkA ..
##1.066.08 ##  ya\_mo ha\' jA\_to ya\_mo jani\'tvaM jA\_raH ka\_nInA\_M pati\_rjanI\'nAm ..
##1.066.09 ##  taM va\'shcha\_rAthA\' va\_yaM va\'sa\_tyAsta\_M na gAvo\_ nakSha\'nta i\_ddham ..
##1.066.10 ##  sindhu\_rna kShoda\_H pra nIchI\'raino\_nnava\'nta\_ gAva\_H sva1\_\'rdR^ishI\'ke ..
##1.067.01 ##  vane\'Shu jA\_yurmarte\'Shu mi\_tro vR^i\'NI\_te shru\_ShTiM rAje\'vAju\_ryam ..
##1.067.02 ##  kShemo\_ na sA\_dhuH kratu\_rna bha\_dro bhuva\'tsvA\_dhIrhotA\' havya\_vAT ..
##1.067.03 ##  haste\_ dadhA\'no nR^i\_mNA vishvA\_nyame\' de\_vAndhA\_dguhA\' ni\_ShIda\'n ..
##1.067.04 ##  vi\_dantI\_matra\_ naro\' dhiya\_MdhA hR^i\_dA yatta\_ShTAnmantrA\_.N asha\'Msan ..
##1.067.05 ##  a\_jo na kShAM dA\_dhAra\' pR^ithi\_vIM ta\_stambha\_ dyAM mantre\'bhiH sa\_tyaiH ..
##1.067.06 ##  pri\_yA pa\_dAni\' pa\_shvo ni pA\'hi vi\_shvAyu\'ragne gu\_hA guha\'M gAH ..
##1.067.07 ##  ya I\'M chi\_keta\_ guhA\_ bhava\'nta\_mA yaH sa\_sAda\_ dhArA\'mR^i\_tasya\' ..
##1.067.08 ##  vi ye chR^i\_tantyR^i\_tA sapa\'nta\_ AdidvasU\'ni\_ pra va\'vAchAsmai ..
##1.067.09 ##  vi yo vI\_rutsu\_ rodha\'nmahi\_tvota pra\_jA u\_ta pra\_sUShva\_ntaH ..
##1.067.10 ##  chitti\'ra\_pAM dame\' vi\_shvAyu\_H sadme\'va\_ dhIrA\'H sa\_mmAya\' chakruH ..
##1.068.01 ##  shrI\_Nannupa\' sthA\_ddiva\'M bhura\_NyuH sthA\_tushcha\_ratha\'ma\_ktUnvyU\'rNot ..
##1.068.02 ##  pari\_ yade\'ShA\_meko\_ vishve\'ShA\_M bhuva\'dde\_vo de\_vAnA\'M mahi\_tvA ..
##1.068.03 ##  Aditte\_ vishve\_ kratu\'M juShanta\_ shuShkA\_dyadde\'va jI\_vo jani\'ShThAH ..
##1.068.04 ##  bhaja\'nta\_ vishve\' deva\_tvaM nAma\' R^i\_taM sapa\'nto a\_mR^ita\_mevai\'H ..
##1.068.05 ##  R^i\_tasya\_ preShA\' R^i\_tasya\' dhI\_tirvi\_shvAyu\_rvishve\_ apA\'Msi chakruH ..
##1.068.06 ##  yastubhya\_M dAshA\_dyo vA\' te\_ shikShA\_ttasmai\' chiki\_tvAnra\_yiM da\'yasva ..
##1.068.07 ##  hotA\_ niSha\'tto\_ mano\_rapa\'tye\_ sa chi\_nnvA\'sA\_M patI\' rayI\_NAm ..
##1.068.08 ##  i\_chChanta\_ reto\' mi\_thasta\_nUShu\_ saM jA\'nata\_ svairdakShai\_ramU\'rAH ..
##1.068.09 ##  pi\_turna pu\_trAH kratu\'M juShanta\_ shroSha\_nye a\'sya\_ shAsa\'M tu\_rAsa\'H ..
##1.068.10 ##  vi rAya\' aurNo\_ddura\'H puru\_kShuH pi\_pesha\_ nAka\_M stR^ibhi\_rdamU\'nAH ..
##1.069.01 ##  shu\_kraH shu\'shu\_kvA.N u\_Sho na jA\_raH pa\_prA sa\'mI\_chI di\_vo na jyoti\'H ..
##1.069.02 ##  pari\_ prajA\'ta\_H kratvA\' babhUtha\_ bhuvo\' de\_vAnA\'M pi\_tA pu\_traH san ..
##1.069.03 ##  ve\_dhA adR^i\'pto a\_gnirvi\'jA\_nannUdha\_rna gonA\_M svAdmA\' pitU\_nAm ..
##1.069.04 ##  jane\_ na sheva\' A\_hUrya\_H sanmadhye\_ niSha\'tto ra\_Nvo du\'ro\_Ne ..
##1.069.05 ##  pu\_tro na jA\_to ra\_Nvo du\'ro\_Ne vA\_jI na prI\_to visho\_ vi tA\'rIt ..
##1.069.06 ##  visho\_ yadahve\_ nR^ibhi\_H sanI\'LA a\_gnirde\'va\_tvA vishvA\'nyashyAH ..
##1.069.07 ##  naki\'ShTa e\_tA vra\_tA mi\'nanti\_ nR^ibhyo\_ yade\_bhyaH shru\_ShTiM cha\_kartha\' ..
##1.069.08 ##  tattu te\_ daMso\_ yadaha\'nsamA\_nairnR^ibhi\_ryadyu\_kto vi\_ve rapA\'Msi ..
##1.069.09 ##  u\_Sho na jA\_ro vi\_bhAvo\_sraH saMj~nA\'tarUpa\_shchike\'tadasmai ..
##1.069.10 ##  tmanA\_ vaha\'nto\_ duro\_ vyR^i\'Nva\_nnava\'nta\_ vishve\_ sva1\_\'rdR^ishI\'ke ..
##1.070.01 ##  va\_nema\' pU\_rvIra\_ryo ma\'nI\_ShA a\_gniH su\_shoko\_ vishvA\'nyashyAH ..
##1.070.02 ##  A daivyA\'ni vra\_tA chi\'ki\_tvAnA mAnu\'Shasya\_ jana\'sya\_ janma\' ..
##1.070.03 ##  garbho\_ yo a\_pAM garbho\_ vanA\'nA\_M garbha\'shcha sthA\_tAM garbha\'shcha\_rathA\'m ..
##1.070.04 ##  adrau\' chidasmA a\_ntardu\'ro\_Ne vi\_shAM na vishvo\' a\_mR^ita\'H svA\_dhIH ..
##1.070.05 ##  sa hi kSha\_pAvA\'.N a\_gnI ra\'yI\_NAM dAsha\_dyo a\'smA\_ ara\'M sU\_ktaiH ..
##1.070.06 ##  e\_tA chi\'kitvo\_ bhUmA\_ ni pA\'hi de\_vAnA\_M janma\_ martA\'.Nshcha vi\_dvAn ..
##1.070.07 ##  vardhA\_nyaM pU\_rvIH kSha\_po virU\'pAH sthA\_tushcha\_ ratha\'mR^i\_tapra\'vItam ..
##1.070.08 ##  arA\'dhi\_ hotA\_ sva1\_\'rniSha\'ttaH kR^i\_NvanvishvA\_nyapA\'Msi sa\_tyA ..
##1.070.09 ##  goShu\_ prasha\'sti\_M vane\'Shu dhiShe\_ bhara\'nta\_ vishve\' ba\_liM sva\'rNaH ..
##1.070.10 ##  vi tvA\_ nara\'H puru\_trA sa\'paryanpi\_turna jivre\_rvi vedo\' bharanta ..
##1.070.11 ##  sA\_dhurna gR^i\_dhnuraste\'va\_ shUro\_ yAte\'va bhI\_mastve\_ShaH sa\_matsu\' ..
##1.071.01a##  upa\_ pra ji\'nvannusha\_tIru\_shanta\_M pati\_M na nitya\_M jana\'ya\_H sanI\'LAH .
##1.071.01c##  svasA\'ra\_H shyAvI\_maru\'ShImajuShra~nchi\_tramu\_chChantI\'mu\_Shasa\_M na gAva\'H ..
##1.071.02a##  vI\_Lu chi\'ddR^i\_LhA pi\_taro\' na u\_kthairadri\'M ruja\_nna~Ngi\'raso\_ rave\'Na .
##1.071.02c##  cha\_krurdi\_vo bR^i\'ha\_to gA\_tuma\_sme aha\_H sva\'rvividuH ke\_tumu\_srAH ..
##1.071.03a##  dadha\'nnR^i\_taM dha\_naya\'nnasya dhI\_timAdida\_ryo di\'dhi\_Shvo\_3\_\' vibhR^i\'trAH .
##1.071.03c##  atR^i\'ShyantIra\_paso\' ya\_ntyachChA\' de\_vA~njanma\_ praya\'sA va\_rdhaya\'ntIH ..
##1.071.04a##  mathI\_dyadI\_M vibhR^i\'to mAta\_rishvA\' gR^i\_hegR^i\'he shye\_to jenyo\_ bhUt .
##1.071.04c##  AdI\_M rAj~ne\_ na sahI\'yase\_ sachA\_ sannA dU\_tyaM1\_\' bhR^iga\'vANo vivAya ..
##1.071.05a##  ma\_he yatpi\_tra I\_M rasa\'M di\_ve karava\' tsaratpR^isha\_nya\'shchiki\_tvAn .
##1.071.05c##  sR^i\_jadastA\' dhR^iSha\_tA di\_dyuma\'smai\_ svAyA\'M de\_vo du\'hi\_tari\_ tviShi\'M dhAt ..
##1.071.06a##  sva A yastubhya\_M dama\_ A vi\_bhAti\_ namo\' vA\_ dAshA\'dusha\_to anu\_ dyUn .
##1.071.06c##  vardho\' agne\_ vayo\' asya dvi\_barhA\_ yAsa\'drA\_yA sa\_ratha\_M yaM ju\_nAsi\' ..
##1.071.07a##  a\_gniM vishvA\' a\_bhi pR^ikSha\'H sachante samu\_draM na sra\_vata\'H sa\_pta ya\_hvIH .
##1.071.07c##  na jA\_mibhi\_rvi chi\'kite\_ vayo\' no vi\_dA de\_veShu\_ prama\'tiM chiki\_tvAn ..
##1.071.08a##  A yadi\_She nR^i\_pati\_M teja\_ Ana\_T Chuchi\_ reto\_ niShi\'kta\_M dyaura\_bhIke\' .
##1.071.08c##  a\_gniH shardha\'manava\_dyaM yuvA\'naM svA\_dhya\'M janayatsU\_daya\'chcha ..
##1.071.09a##  mano\_ na yo.adhva\'naH sa\_dya etyeka\'H sa\_trA sUro\_ vasva\' Ishe .
##1.071.09c##  rAjA\'nA mi\_trAvaru\'NA supA\_NI goShu\' pri\_yama\_mR^ita\_M rakSha\'mANA ..
##1.071.10a##  mA no\' agne sa\_khyA pitryA\'Ni\_ pra ma\'rShiShThA a\_bhi vi\_duShka\_viH san .
##1.071.10c##  nabho\_ na rU\_paM ja\'ri\_mA mi\'nAti pu\_rA tasyA\' a\_bhisha\'ste\_radhI\'hi ..
##1.072.01a##  ni kAvyA\' ve\_dhasa\_H shashva\'taska\_rhaste\_ dadhA\'no\_ naryA\' pu\_rUNi\' .
##1.072.01c##  a\_gnirbhu\'vadrayi\_patI\' rayI\_NAM sa\_trA cha\'krA\_No a\_mR^itA\'ni\_ vishvA\' ..
##1.072.02a##  a\_sme va\_tsaM pari\_ Shanta\_M na vi\'ndanni\_chChanto\_ vishve\' a\_mR^itA\_ amU\'rAH .
##1.072.02c##  shra\_ma\_yuva\'H pada\_vyo\' dhiya\_MdhAsta\_sthuH pa\_de pa\'ra\_me chArva\_gneH ..
##1.072.03a##  ti\_sro yada\'gne sha\_rada\_stvAmichChuchi\'M ghR^i\_tena\_ shucha\'yaH sapa\_ryAn .
##1.072.03c##  nAmA\'ni chiddadhire ya\_j~niyA\_nyasU\'dayanta ta\_nva1\_\'H sujA\'tAH ..
##1.072.04a##  A roda\'sI bR^iha\_tI vevi\'dAnA\_H pra ru\_driyA\' jabhrire ya\_j~niyA\'saH .
##1.072.04c##  vi\_danmarto\' ne\_madhi\'tA chiki\_tvAna\_gniM pa\_de pa\'ra\_me ta\'sthi\_vAMsa\'m ..
##1.072.05a##  sa\_MjA\_nA\_nA upa\' sIdannabhi\_j~nu patnI\'vanto nama\_sya\'M namasyan .
##1.072.05c##  ri\_ri\_kvAMsa\'sta\_nva\'H kR^iNvata\_ svAH sakhA\_ sakhyu\'rni\_miShi\_ rakSha\'mANAH ..
##1.072.06a##  triH sa\_pta yadguhyA\'ni\_ tve itpa\_dAvi\'da\_nnihi\'tA ya\_j~niyA\'saH .
##1.072.06c##  tebhI\' rakShante a\_mR^ita\'M sa\_joShA\'H pa\_shU~ncha\' sthA\_tR^I~ncha\_ratha\'M cha pAhi ..
##1.072.07a##  vi\_dvA.N a\'gne va\_yunA\'ni kShitI\_nAM vyA\'nu\_ShakChu\_rudho\' jI\_vase\' dhAH .
##1.072.07c##  a\_nta\_rvi\_dvA.N adhva\'no deva\_yAnA\_nata\'ndro dU\_to a\'bhavo havi\_rvAT ..
##1.072.08a##  svA\_dhyo\' di\_va A sa\_pta ya\_hvI rA\_yo duro\_ vyR^i\'ta\_j~nA a\'jAnan .
##1.072.08c##  vi\_dadgavya\'M sa\_ramA\' dR^i\_LhamU\_rvaM yenA\_ nu ka\_M mAnu\'ShI\_ bhoja\'te\_ viT ..
##1.072.09a##  A ye vishvA\' svapa\_tyAni\' ta\_sthuH kR^i\'NvA\_nAso\' amR^ita\_tvAya\' gA\_tum .
##1.072.09c##  ma\_hnA ma\_hadbhi\'H pR^ithi\_vI vi ta\'sthe mA\_tA pu\_trairadi\'ti\_rdhAya\'se\_ veH ..
##1.072.10a##  adhi\_ shriya\_M ni da\'dhu\_shchAru\'masmindi\_vo yada\_kShI a\_mR^itA\_ akR^i\'Nvan .
##1.072.10c##  adha\' kSharanti\_ sindha\'vo\_ na sR^i\_ShTAH pra nIchI\'ragne\_ aru\'ShIrajAnan ..
##1.073.01a##  ra\_yirna yaH pi\'tR^ivi\_tto va\'yo\_dhAH su\_praNI\'tishchiki\_tuSho\_ na shAsu\'H .
##1.073.01c##  syo\_na\_shIrati\'thi\_rna prI\'NA\_no hote\'va\_ sadma\' vidha\_to vi tA\'rIt ..
##1.073.02a##  de\_vo na yaH sa\'vi\_tA sa\_tyama\'nmA\_ kratvA\' ni\_pAti\' vR^i\_janA\'ni\_ vishvA\' .
##1.073.02c##  pu\_ru\_pra\_sha\_sto a\_mati\_rna sa\_tya A\_tmeva\_ shevo\' didhi\_ShAyyo\' bhUt ..
##1.073.03a##  de\_vo na yaH pR^i\'thi\_vIM vi\_shvadhA\'yA upa\_kSheti\' hi\_tami\'tro\_ na rAjA\' .
##1.073.03c##  pu\_ra\_Hsada\'H sharma\_sado\_ na vI\_rA a\'nava\_dyA pati\'juShTeva\_ nArI\' ..
##1.073.04a##  taM tvA\_ naro\_ dama\_ A nitya\'mi\_ddhamagne\_ sacha\'nta kShi\_tiShu\' dhru\_vAsu\' .
##1.073.04c##  adhi\' dyu\_mnaM ni da\'dhu\_rbhUrya\'smi\_nbhavA\' vi\_shvAyu\'rdha\_ruNo\' rayI\_NAm ..
##1.073.05a##  vi pR^ikSho\' agne ma\_ghavA\'no ashyu\_rvi sU\_rayo\_ dada\'to\_ vishva\_mAyu\'H .
##1.073.05c##  sa\_nema\_ vAja\'M sami\_theShva\_ryo bhA\_gaM de\_veShu\_ shrava\'se\_ dadhA\'nAH ..
##1.073.06a##  R^i\_tasya\_ hi dhe\_navo\' vAvashA\_nAH smadU\'dhnIH pI\_paya\'nta\_ dyubha\'ktAH .
##1.073.06c##  pa\_rA\_vata\'H suma\_tiM bhikSha\'mANA\_ vi sindha\'vaH sa\_mayA\' sasru\_radri\'m ..
##1.073.07a##  tve a\'gne suma\_tiM bhikSha\'mANA di\_vi shravo\' dadhire ya\_j~niyA\'saH .
##1.073.07c##  naktA\' cha cha\_kruru\_ShasA\_ virU\'pe kR^i\_ShNaM cha\_ varNa\'maru\_NaM cha\_ saM dhu\'H ..
##1.073.08a##  yAnrA\_ye martA\_nsuShU\'do agne\_ te syA\'ma ma\_ghavA\'no va\_yaM cha\' .
##1.073.08c##  ChA\_yeva\_ vishva\_M bhuva\'naM sisakShyApapri\_vAnroda\'sI a\_ntari\'kSham ..
##1.073.09a##  arva\'dbhiragne\_ arva\'to\_ nR^ibhi\_rnR^InvI\_rairvI\_rAnva\'nuyAmA\_ tvotA\'H .
##1.073.09c##  I\_shA\_nAsa\'H pitR^ivi\_ttasya\' rA\_yo vi sU\_raya\'H sha\_tahi\'mA no ashyuH ..
##1.073.10a##  e\_tA te\' agna u\_chathA\'ni vedho\_ juShTA\'ni santu\_ mana\'se hR^i\_de cha\' .
##1.073.10c##  sha\_kema\' rA\_yaH su\_dhuro\_ yama\_M te.adhi\_ shravo\' de\_vabha\'kta\_M dadhA\'nAH ..
##1.074.01a##  u\_pa\_pra\_yanto\' adhva\_raM mantra\'M vochemA\_gnaye\' .
##1.074.01c##  A\_re a\_sme cha\' shR^iNva\_te ..
##1.074.02a##  yaH snIhi\'tIShu pU\_rvyaH sa\'MjagmA\_nAsu\' kR^i\_ShTiShu\' .
##1.074.02c##  ara\'kShaddA\_shuShe\_ gaya\'m ..
##1.074.03a##  u\_ta bru\'vantu ja\_ntava\_ uda\_gnirvR^i\'tra\_hAja\'ni .
##1.074.03c##  dha\_na\_Mja\_yo raNe\'raNe ..
##1.074.04a##  yasya\' dU\_to asi\_ kShaye\_ veShi\' ha\_vyAni\' vI\_taye\' .
##1.074.04c##  da\_smatkR^i\_NoShya\'dhva\_ram ..
##1.074.05a##  tamitsu\'ha\_vyama\'~NgiraH sude\_vaM sa\'haso yaho .
##1.074.05c##  janA\' AhuH suba\_rhiSha\'m ..
##1.074.06a##  A cha\_ vahA\'si\_ tA.N i\_ha de\_vA.N upa\_ prasha\'staye .
##1.074.06c##  ha\_vyA su\'shchandra vI\_taye\' ..
##1.074.07a##  na yoru\'pa\_bdirashvya\'H shR^i\_Nve ratha\'sya\_ kachcha\_na .
##1.074.07c##  yada\'gne\_ yAsi\' dU\_tya\'m ..
##1.074.08a##  tvoto\' vA\_jyahra\'yo\_.abhi pUrva\'smA\_dapa\'raH .
##1.074.08c##  pra dA\_shvA.N a\'gne asthAt ..
##1.074.09a##  u\_ta dyu\_matsu\_vIrya\'M bR^i\_hada\'gne vivAsasi .
##1.074.09c##  de\_vebhyo\' deva dA\_shuShe\' ..
##1.075.01a##  ju\_Shasva\' sa\_pratha\'stama\_M vacho\' de\_vapsa\'rastamam .
##1.075.01c##  ha\_vyA juhvA\'na A\_sani\' ..
##1.075.02a##  athA\' te a~Ngirasta\_mAgne\' vedhastama pri\_yam .
##1.075.02c##  vo\_chema\_ brahma\' sAna\_si ..
##1.075.03a##  kaste\' jA\_mirjanA\'nA\_magne\_ ko dA\_shva\'dhvaraH .
##1.075.03c##  ko ha\_ kasmi\'nnasi shri\_taH ..
##1.075.04a##  tvaM jA\_mirjanA\'nA\_magne\' mi\_tro a\'si pri\_yaH .
##1.075.04c##  sakhA\_ sakhi\'bhya\_ IDya\'H ..
##1.075.05a##  yajA\' no mi\_trAvaru\'NA\_ yajA\' de\_vA.N R^i\_taM bR^i\_hat .
##1.075.05c##  agne\_ yakShi\_ svaM dama\'m ..
##1.076.01a##  kA ta\_ upe\'ti\_rmana\'so\_ varA\'ya\_ bhuva\'dagne\_ shaMta\'mA\_ kA ma\'nI\_ShA .
##1.076.01c##  ko vA\' ya\_j~naiH pari\_ dakSha\'M ta Apa\_ kena\' vA te\_ mana\'sA dAshema ..
##1.076.02a##  ehya\'gna i\_ha hotA\_ ni ShI\_dAda\'bdha\_H su pu\'ra/e\_tA bha\'vA naH .
##1.076.02c##  ava\'tAM tvA\_ roda\'sI vishvami\_nve yajA\' ma\_he sau\'mana\_sAya\' de\_vAn ..
##1.076.03a##  pra su vishvA\'nra\_kShaso\_ dhakShya\'gne\_ bhavA\' ya\_j~nAnA\'mabhishasti\_pAvA\' .
##1.076.03c##  athA va\'ha\_ soma\'pati\_M hari\'bhyAmAti\_thyama\'smai chakR^imA su\_dAvne\' ..
##1.076.04a##  pra\_jAva\'tA\_ vacha\'sA\_ vahni\'rA\_sA cha\' hu\_ve ni cha\' satsI\_ha de\_vaiH .
##1.076.04c##  veShi\' ho\_tramu\_ta po\_traM ya\'jatra bo\_dhi pra\'yantarjanita\_rvasU\'nAm ..
##1.076.05a##  yathA\_ vipra\'sya\_ manu\'Sho ha\_virbhi\'rde\_vA.N aya\'jaH ka\_vibhi\'H ka\_viH san .
##1.076.05c##  e\_vA ho\'taH satyatara\_ tvama\_dyAgne\' ma\_ndrayA\' ju\_hvA\' yajasva ..
##1.077.01a##  ka\_thA dA\'shemA\_gnaye\_ kAsmai\' de\_vaju\'ShTochyate bhA\_mine\_ gIH .
##1.077.01c##  yo martye\'Shva\_mR^ita\' R^i\_tAvA\_ hotA\_ yaji\'ShTha\_ itkR^i\_Noti\' de\_vAn ..
##1.077.02a##  yo a\'dhva\_reShu\_ shaMta\'ma R^i\_tAvA\_ hotA\_ tamU\_ namo\'bhi\_rA kR^i\'Nudhvam .
##1.077.02c##  a\_gniryadvermartA\'ya de\_vAnsa chA\_ bodhA\'ti\_ mana\'sA yajAti ..
##1.077.03a##  sa hi kratu\_H sa marya\_H sa sA\_dhurmi\_tro na bhU\_dadbhu\'tasya ra\_thIH .
##1.077.03c##  taM medhe\'Shu pratha\_maM de\'va\_yantI\_rvisha\_ upa\' bruvate da\_smamArI\'H ..
##1.077.04a##  sa no\' nR^i\_NAM nR^ita\'mo ri\_shAdA\' a\_gnirgiro.ava\'sA vetu dhI\_tim .
##1.077.04c##  tanA\' cha\_ ye ma\_ghavA\'na\_H shavi\'ShThA\_ vAja\'prasUtA i\_Shaya\'nta\_ manma\' ..
##1.077.05a##  e\_vAgnirgota\'mebhirR^i\_tAvA\_ vipre\'bhirastoShTa jA\_tave\'dAH .
##1.077.05c##  sa e\'Shu dyu\_mnaM pI\'paya\_tsa vAja\_M sa pu\_ShTiM yA\'ti\_ joSha\_mA chi\'ki\_tvAn ..
##1.078.01a##  a\_bhi tvA\_ gota\'mA gi\_rA jAta\'vedo\_ vicha\'rShaNe .
##1.078.01c##  dyu\_mnaira\_bhi pra No\'numaH ..
##1.078.02a##  tamu\' tvA\_ gota\'mo gi\_rA rA\_yaskA\'mo duvasyati .
##1.078.02c##  dyu\_mnaira\_bhi pra No\'numaH ..
##1.078.03a##  tamu\' tvA vAja\_sAta\'mama~Ngira\_svaddha\'vAmahe .
##1.078.03c##  dyu\_mnaira\_bhi pra No\'numaH ..
##1.078.04a##  tamu\' tvA vR^itra\_hanta\'ma\_M yo dasyU\'.NravadhUnu\_She .
##1.078.04c##  dyu\_mnaira\_bhi pra No\'numaH ..
##1.078.05a##  avo\'chAma\_ rahU\'gaNA a\_gnaye\_ madhu\'ma\_dvacha\'H .
##1.078.05c##  dyu\_mnaira\_bhi pra No\'numaH ..
##1.079.01a##  hira\'Nyakesho\_ raja\'so visA\_re.ahi\_rdhuni\_rvAta\' iva\_ dhrajI\'mAn .
##1.079.01c##  shuchi\'bhrAjA u\_Shaso\_ nave\'dA\_ yasha\'svatIrapa\_syuvo\_ na sa\_tyAH ..
##1.079.02a##  A te\' supa\_rNA a\'minanta\_.N evai\'H kR^i\_ShNo no\'nAva vR^iSha\_bho yadI\_dam .
##1.079.02c##  shi\_vAbhi\_rna smaya\'mAnAbhi\_rAgA\_tpata\'nti\_ miha\'H sta\_naya\'ntya\_bhrA ..
##1.079.03a##  yadI\'mR^i\_tasya\_ paya\'sA\_ piyA\'no\_ naya\'nnR^i\_tasya\' pa\_thibhI\_ raji\'ShThaiH .
##1.079.03c##  a\_rya\_mA mi\_tro varu\'Na\_H pari\'jmA\_ tvacha\'M pR^i~ncha\_ntyupa\'rasya\_ yonau\' ..
##1.079.04a##  agne\_ vAja\'sya\_ goma\'ta\_ IshA\'naH sahaso yaho .
##1.079.04c##  a\_sme dhe\'hi jAtavedo\_ mahi\_ shrava\'H ..
##1.079.05a##  sa i\'dhA\_no vasu\'Shka\_vira\_gnirI\_Lenyo\' gi\_rA .
##1.079.05c##  re\_vada\_smabhya\'M purvaNIka dIdihi ..
##1.079.06a##  kSha\_po rA\'jannu\_ta tmanAgne\_ vasto\'ru\_toShasa\'H .
##1.079.06c##  sa ti\'gmajambha ra\_kShaso\' daha\_ prati\' ..
##1.079.07a##  avA\' no agna U\_tibhi\'rgAya\_trasya\_ prabha\'rmaNi .
##1.079.07c##  vishvA\'su dhI\_Shu va\'ndya ..
##1.079.08a##  A no\' agne ra\_yiM bha\'ra satrA\_sAha\_M vare\'Nyam .
##1.079.08c##  vishvA\'su pR^i\_tsu du\_ShTara\'m ..
##1.079.09a##  A no\' agne suche\_tunA\' ra\_yiM vi\_shvAyu\'poShasam .
##1.079.09c##  mA\_rDI\_kaM dhe\'hi jI\_vase\' ..
##1.079.10a##  pra pU\_tAsti\_gmasho\'chiShe\_ vAcho\' gotamA\_gnaye\' .
##1.079.10c##  bhara\'sva sumna\_yurgira\'H ..
##1.079.11a##  yo no\' agne.abhi\_dAsa\_tyanti\' dU\_re pa\'dI\_ShTa saH .
##1.079.11c##  a\_smAka\_midvR^i\_dhe bha\'va ..
##1.079.12a##  sa\_ha\_srA\_kSho vicha\'rShaNira\_gnI rakShA\'Msi sedhati .
##1.079.12c##  hotA\' gR^iNIta u\_kthya\'H ..
##1.080.01a##  i\_tthA hi soma\_ inmade\' bra\_hmA cha\_kAra\_ vardha\'nam .
##1.080.01c##  shavi\'ShTha vajri\_nnoja\'sA pR^ithi\_vyA niH sha\'shA\_ ahi\_marcha\_nnanu\' sva\_rAjya\'m ..
##1.080.02a##  sa tvA\'mada\_dvR^iShA\_ mada\_H soma\'H shye\_nAbhR^i\'taH su\_taH .
##1.080.02c##  yenA\' vR^i\_traM nira\_dbhyo ja\_ghantha\' vajri\_nnoja\_sArcha\_nnanu\' sva\_rAjya\'m ..
##1.080.03a##  prehya\_bhI\'hi dhR^iShNu\_hi na te\_ vajro\_ ni ya\'Msate .
##1.080.03c##  indra\' nR^i\_mNaM hi te\_ shavo\_ hano\' vR^i\_traM jayA\' a\_po.archa\_nnanu\' sva\_rAjya\'m ..
##1.080.04a##  niri\'ndra\_ bhUmyA\_ adhi\' vR^i\_traM ja\'ghantha\_ nirdi\_vaH .
##1.080.04c##  sR^i\_jA ma\_rutva\'tI\_rava\' jI\_vadha\'nyA i\_mA a\_po.archa\_nnanu\' sva\_rAjya\'m ..
##1.080.05a##  indro\' vR^i\_trasya\_ dodha\'ta\_H sAnu\_M vajre\'Na hILi\_taH .
##1.080.05c##  a\_bhi\_kramyAva\' jighnate\_.apaH sarmA\'ya cho\_daya\_nnarcha\_nnanu\' sva\_rAjya\'m ..
##1.080.06a##  adhi\_ sAnau\_ ni ji\'ghnate\_ vajre\'Na sha\_tapa\'rvaNA .
##1.080.06c##  ma\_ndA\_na indro\_ andha\'sa\_H sakhi\'bhyo gA\_tumi\'chCha\_tyarcha\_nnanu\' sva\_rAjya\'m ..
##1.080.07a##  indra\_ tubhya\_mida\'dri\_vo.anu\'ttaM vajrinvI\_rya\'m .
##1.080.07c##  yaddha\_ tyaM mA\_yina\'M mR^i\_gaM tamu\_ tvaM mA\_yayA\'vadhI\_rarcha\_nnanu\' sva\_rAjya\'m ..
##1.080.08a##  vi te\_ vajrA\'so asthirannava\_tiM nA\_vyA\_3\_\' anu\' .
##1.080.08c##  ma\_hatta\' indra vI\_rya\'M bA\_hvoste\_ bala\'M hi\_tamarcha\_nnanu\' sva\_rAjya\'m ..
##1.080.09a##  sa\_hasra\'M sA\_kama\'rchata\_ pari\' ShTobhata viMsha\_tiH .
##1.080.09c##  sha\_taina\_manva\'nonavu\_rindrA\'ya\_ brahmodya\'ta\_marcha\_nnanu\' sva\_rAjya\'m ..
##1.080.10a##  indro\' vR^i\_trasya\_ tavi\'ShI\_M nira\'ha\_nsaha\'sA\_ saha\'H .
##1.080.10c##  ma\_hattada\'sya\_ pauMsya\'M vR^i\_traM ja\'gha\_nvA.N a\'sR^ija\_darcha\_nnanu\' sva\_rAjya\'m ..
##1.080.11a##  i\_me chi\_ttava\' ma\_nyave\_ vepe\'te bhi\_yasA\' ma\_hI .
##1.080.11c##  yadi\'ndra vajri\_nnoja\'sA vR^i\_traM ma\_rutvA\_.N ava\'dhI\_rarcha\_nnanu\' sva\_rAjya\'m ..
##1.080.12a##  na vepa\'sA\_ na ta\'nya\_tendra\'M vR^i\_tro vi bI\'bhayat .
##1.080.12c##  a\_bhye\'na\_M vajra\' Aya\_saH sa\_hasra\'bhR^iShTirAya\_tArcha\_nnanu\' sva\_rAjya\'m ..
##1.080.13a##  yadvR^i\_traM tava\' chA\_shani\_M vajre\'Na sa\_mayo\'dhayaH .
##1.080.13c##  ahi\'mindra\_ jighA\'Msato di\_vi te\' badbadhe\_ shavo.archa\_nnanu\' sva\_rAjya\'m ..
##1.080.14a##  a\_bhi\_ShTa\_ne te\' adrivo\_ yatsthA jaga\'chcha rejate .
##1.080.14c##  tvaShTA\' chi\_ttava\' ma\_nyava\_ indra\' vevi\_jyate\' bhi\_yArcha\_nnanu\' sva\_rAjya\'m ..
##1.080.15a##  na\_hi nu yAda\'dhI\_masIndra\_M ko vI\_ryA\' pa\_raH .
##1.080.15c##  tasmi\'nnR^i\_mNamu\_ta kratu\'M de\_vA ojA\'Msi\_ saM da\'dhu\_rarcha\_nnanu\' sva\_rAjya\'m ..
##1.080.16a##  yAmatha\'rvA\_ manu\'Shpi\_tA da\_dhya~Ndhiya\_matna\'ta .
##1.080.16c##  tasmi\_nbrahmA\'Ni pU\_rvathendra\' u\_kthA sama\'gma\_tArcha\_nnanu\' sva\_rAjya\'m ..
##1.081.01a##  indro\_ madA\'ya vAvR^idhe\_ shava\'se vR^itra\_hA nR^ibhi\'H .
##1.081.01c##  taminma\_hatsvA\_jiShU\_temarbhe\' havAmahe\_ sa vAje\'Shu\_ pra no\'.aviShat ..
##1.081.02a##  asi\_ hi vI\'ra\_ senyo.asi\_ bhUri\' parAda\_diH .
##1.081.02c##  asi\' da\_bhrasya\' chidvR^i\_dho yaja\'mAnAya shikShasi sunva\_te bhUri\' te\_ vasu\' ..
##1.081.03a##  yadu\_dIra\'ta A\_jayo\' dhR^i\_ShNave\' dhIyate\_ dhanA\' .
##1.081.03c##  yu\_kShvA ma\'da\_chyutA\_ harI\_ kaM hana\_H kaM vasau\' dadho\_.asmA.N i\'ndra\_ vasau\' dadhaH ..
##1.081.04a##  kratvA\' ma\_hA.N a\'nuShva\_dhaM bhI\_ma A vA\'vR^idhe\_ shava\'H .
##1.081.04c##  shri\_ya R^i\_Shva u\'pA\_kayo\_rni shi\_prI hari\'vAndadhe\_ hasta\'yo\_rvajra\'mAya\_sam ..
##1.081.05a##  A pa\'prau\_ pArthi\'va\_M rajo\' badba\_dhe ro\'cha\_nA di\_vi .
##1.081.05c##  na tvAvA\'.N indra\_ kashcha\_na na jA\_to na ja\'niShya\_te.ati\_ vishva\'M vavakShitha ..
##1.081.06a##  yo a\_ryo ma\'rta\_bhoja\'naM parA\_dadA\'ti dA\_shuShe\' .
##1.081.06c##  indro\' a\_smabhya\'M shikShatu\_ vi bha\'jA\_ bhUri\' te\_ vasu\' bhakShI\_ya tava\_ rAdha\'saH ..
##1.081.07a##  made\'made\_ hi no\' da\_diryU\_thA gavA\'mR^iju\_kratu\'H .
##1.081.07c##  saM gR^i\'bhAya pu\_rU sha\_tobha\'yAha\_styA vasu\' shishI\_hi rA\_ya A bha\'ra ..
##1.081.08a##  mA\_daya\'sva su\_te sachA\_ shava\'se shUra\_ rAdha\'se .
##1.081.08c##  vi\_dmA hi tvA\' purU\_vasu\_mupa\_ kAmA\'nsasR^i\_jmahe.athA\' no.avi\_tA bha\'va ..
##1.081.09a##  e\_te ta\' indra ja\_ntavo\_ vishva\'M puShyanti\_ vArya\'m .
##1.081.09c##  a\_ntarhi khyo janA\'nAma\_ryo vedo\_ adA\'shuShA\_M teShA\'M no\_ veda\_ A bha\'ra ..
##1.082.01a##  upo\_ Shu shR^i\'Nu\_hI giro\_ magha\'va\_nmAta\'thA iva .
##1.082.01c##  ya\_dA na\'H sU\_nR^itA\'vata\_H kara\_ Ada\_rthayA\'sa\_ idyojA\_ nvi\'ndra te\_ harI\' ..
##1.082.02a##  akSha\_nnamI\'madanta\_ hyava\' pri\_yA a\'dhUShata .
##1.082.02c##  asto\'Shata\_ svabhA\'navo\_ viprA\_ navi\'ShThayA ma\_tI yojA\_ nvi\'ndra te\_ harI\' ..
##1.082.03a##  su\_sa\_MdR^isha\'M tvA va\_yaM magha\'vanvandiShI\_mahi\' .
##1.082.03c##  pra nU\_naM pU\_rNava\'ndhuraH stu\_to yA\'hi\_ vashA\_.N anu\_ yojA\_ nvi\'ndra te\_ harI\' ..
##1.082.04a##  sa ghA\_ taM vR^iSha\'Na\_M ratha\_madhi\' tiShThAti go\_vida\'m .
##1.082.04c##  yaH pAtra\'M hAriyoja\_naM pU\_rNami\'ndra\_ chike\'tati\_ yojA\_ nvi\'ndra te\_ harI\' ..
##1.082.05a##  yu\_ktaste\' astu\_ dakShi\'Na u\_ta sa\_vyaH sha\'takrato .
##1.082.05c##  tena\' jA\_yAmupa\' pri\_yAM ma\'ndA\_no yA\_hyandha\'so\_ yojA\_ nvi\'ndra te\_ harI\' ..
##1.082.06a##  yu\_najmi\' te\_ brahma\'NA ke\_shinA\_ harI\_ upa\_ pra yA\'hi dadhi\_She gabha\'styoH .
##1.082.06c##  uttvA\' su\_tAso\' rabha\_sA a\'mandiShuH pUSha\_NvAnva\'jri\_nsamu\_ patnyA\'madaH ..
##1.083.01a##  ashvA\'vati pratha\_mo goShu\' gachChati suprA\_vIri\'ndra\_ martya\_stavo\_tibhi\'H .
##1.083.01c##  tamitpR^i\'NakShi\_ vasu\'nA\_ bhavI\'yasA\_ sindhu\_mApo\_ yathA\_bhito\_ viche\'tasaH ..
##1.083.02a##  Apo\_ na de\_vIrupa\' yanti ho\_triya\'ma\_vaH pa\'shyanti\_ vita\'ta\_M yathA\_ raja\'H .
##1.083.02c##  prA\_chairde\_vAsa\_H pra Na\'yanti deva\_yuM bra\'hma\_priya\'M joShayante va\_rA i\'va ..
##1.083.03a##  adhi\_ dvayo\'radadhA u\_kthyaM1\_\' vacho\' ya\_tasru\'chA mithu\_nA yA sa\'pa\_ryata\'H .
##1.083.03c##  asa\'Myatto vra\_te te\' kSheti\_ puShya\'ti bha\_drA sha\_ktiryaja\'mAnAya sunva\_te ..
##1.083.04a##  Ada~Ngi\'rAH pratha\_maM da\'dhire\_ vaya\' i\_ddhAgna\'ya\_H shamyA\_ ye su\'kR^i\_tyayA\' .
##1.083.04c##  sarva\'M pa\_NeH sama\'vindanta\_ bhoja\'na\_mashvA\'vanta\_M goma\'nta\_mA pa\_shuM nara\'H ..
##1.083.05a##  ya\_j~nairatha\'rvA pratha\_maH pa\_thasta\'te\_ tata\_H sUryo\' vrata\_pA ve\_na Aja\'ni .
##1.083.05c##  A gA A\'jadu\_shanA\' kA\_vyaH sachA\' ya\_masya\' jA\_tama\_mR^ita\'M yajAmahe ..
##1.083.06a##  ba\_rhirvA\_ yatsva\'pa\_tyAya\' vR^i\_jyate\_.arko vA\_ shloka\'mA\_ghoSha\'te di\_vi .
##1.083.06c##  grAvA\_ yatra\_ vada\'ti kA\_ruru\_kthya1\_\'stasyedindro\' abhipi\_tveShu\' raNyati ..
##1.084.01a##  asA\'vi\_ soma\' indra te\_ shavi\'ShTha dhR^iShNa\_vA ga\'hi .
##1.084.01c##  A tvA\' pR^iNaktvindri\_yaM raja\_H sUryo\_ na ra\_shmibhi\'H ..
##1.084.02a##  indra\_middharI\' vaha\_to.apra\'tidhR^iShTashavasam .
##1.084.02c##  R^iShI\'NAM cha stu\_tIrupa\' ya\_j~naM cha\_ mAnu\'ShANAm ..
##1.084.03a##  A ti\'ShTha vR^itraha\_nratha\'M yu\_ktA te\_ brahma\'NA\_ harI\' .
##1.084.03c##  a\_rvA\_chIna\_M su te\_ mano\_ grAvA\' kR^iNotu va\_gnunA\' ..
##1.084.04a##  i\_mami\'ndra su\_taM pi\'ba\_ jyeShTha\_mama\'rtya\_M mada\'m .
##1.084.04c##  shu\_krasya\' tvA\_bhya\'kShara\_ndhArA\' R^i\_tasya\_ sAda\'ne ..
##1.084.05a##  indrA\'ya nU\_nama\'rchato\_kthAni\' cha bravItana .
##1.084.05c##  su\_tA a\'matsu\_rinda\'vo\_ jyeShTha\'M namasyatA\_ saha\'H ..
##1.084.06a##  naki\_ShTvadra\_thIta\'ro\_ harI\_ yadi\'ndra\_ yachCha\'se .
##1.084.06c##  naki\_ShTvAnu\' ma\_jmanA\_ naki\_H svashva\' Anashe ..
##1.084.07a##  ya eka\_ idvi\_daya\'te\_ vasu\_ martA\'ya dA\_shuShe\' .
##1.084.07c##  IshA\'no\_ apra\'tiShkuta\_ indro\' a\_~Nga ..
##1.084.08a##  ka\_dA marta\'marA\_dhasa\'M pa\_dA kShumpa\'miva sphurat .
##1.084.08c##  ka\_dA na\'H shushrava\_dgira\_ indro\' a\_~Nga ..
##1.084.09a##  yashchi\_ddhi tvA\' ba\_hubhya\_ A su\_tAvA\'.N A\_vivA\'sati .
##1.084.09c##  u\_graM tatpa\'tyate\_ shava\_ indro\' a\_~Nga ..
##1.084.10a##  svA\_dori\_tthA vi\'ShU\_vato\_ madhva\'H pibanti gau\_rya\'H .
##1.084.10c##  yA indre\'Na sa\_yAva\'rI\_rvR^iShNA\_ mada\'nti sho\_bhase\_ vasvI\_ranu\' sva\_rAjya\'m ..
##1.084.11a##  tA a\'sya pR^ishanA\_yuva\_H soma\'M shrINanti\_ pR^ishna\'yaH .
##1.084.11c##  pri\_yA indra\'sya dhe\_navo\_ vajra\'M hinvanti\_ sAya\'ka\_M vasvI\_ranu\' sva\_rAjya\'m ..
##1.084.12a##  tA a\'sya\_ nama\'sA\_ saha\'H sapa\_ryanti\_ prache\'tasaH .
##1.084.12c##  vra\_tAnya\'sya sashchire pu\_rUNi\' pU\_rvachi\'ttaye\_ vasvI\_ranu\' sva\_rAjya\'m ..
##1.084.13a##  indro\' dadhI\_cho a\_sthabhi\'rvR^i\_trANyapra\'tiShkutaH .
##1.084.13c##  ja\_ghAna\' nava\_tIrnava\' ..
##1.084.14a##  i\_chChannashva\'sya\_ yachChira\_H parva\'te\_Shvapa\'shritam .
##1.084.14c##  tadvi\'dachCharya\_NAva\'ti ..
##1.084.15a##  atrAha\_ gora\'manvata\_ nAma\_ tvaShTu\'rapI\_chya\'m .
##1.084.15c##  i\_tthA cha\_ndrama\'so gR^i\_he ..
##1.084.16a##  ko a\_dya yu\'~Nkte dhu\_ri gA R^i\_tasya\_ shimI\'vato bhA\_mino\' durhR^iNA\_yUn .
##1.084.16c##  A\_sanni\'ShUnhR^i\_tsvaso\' mayo\_bhUnya e\'ShAM bhR^i\_tyAmR^i\_Nadha\_tsa jI\'vAt ..
##1.084.17a##  ka I\'Shate tu\_jyate\_ ko bi\'bhAya\_ ko ma\'Msate\_ santa\_mindra\_M ko anti\' .
##1.084.17c##  kasto\_kAya\_ ka ibhA\'yo\_ta rA\_ye.adhi\' bravatta\_nve\_3\_\' ko janA\'ya ..
##1.084.18a##  ko a\_gnimI\'TTe ha\_viShA\' ghR^i\_tena\' sru\_chA ya\'jAtA R^i\_tubhi\'rdhru\_vebhi\'H .
##1.084.18c##  kasmai\' de\_vA A va\'hAnA\_shu homa\_ ko ma\'Msate vI\_tiho\'traH sude\_vaH ..
##1.084.19a##  tvama\_~Nga pra sha\'MsiSho de\_vaH sha\'viShTha\_ martya\'m .
##1.084.19c##  na tvada\_nyo ma\'ghavannasti marDi\_tendra\_ bravI\'mi te\_ vacha\'H ..
##1.084.20a##  mA te\_ rAdhA\'Msi\_ mA ta\' U\_tayo\' vaso\_.asmAnkadA\' cha\_nA da\'bhan .
##1.084.20c##  vishvA\' cha na upamimI\_hi mA\'nuSha\_ vasU\'ni charSha\_Nibhya\_ A ..
##1.085.01a##  pra ye shumbha\'nte\_ jana\'yo\_ na sapta\'yo\_ yAma\'nru\_drasya\' sU\_nava\'H su\_daMsa\'saH .
##1.085.01c##  roda\'sI\_ hi ma\_ruta\'shchakri\_re vR^i\_dhe mada\'nti vI\_rA vi\_dathe\'Shu\_ ghR^iShva\'yaH ..
##1.085.02a##  ta u\'kShi\_tAso\' mahi\_mAna\'mAshata di\_vi ru\_drAso\_ adhi\' chakrire\_ sada\'H .
##1.085.02c##  archa\'nto a\_rkaM ja\_naya\'nta indri\_yamadhi\_ shriyo\' dadhire\_ pR^ishni\'mAtaraH ..
##1.085.03a##  gomA\'taro\_ yachChu\_bhaya\'nte a\_~njibhi\'sta\_nUShu\' shu\_bhrA da\'dhire vi\_rukma\'taH .
##1.085.03c##  bAdha\'nte\_ vishva\'mabhimA\_tina\_mapa\_ vartmA\'nyeShA\_manu\' rIyate ghR^i\_tam ..
##1.085.04a##  vi ye bhrAja\'nte\_ suma\'khAsa R^i\_ShTibhi\'H prachyA\_vaya\'nto\_ achyu\'tA chi\_doja\'sA .
##1.085.04c##  ma\_no\_juvo\_ yanma\'ruto\_ rathe\_ShvA vR^iSha\'vrAtAsa\_H pR^iSha\'tI\_rayu\'gdhvam ..
##1.085.05a##  pra yadrathe\'Shu\_ pR^iSha\'tI\_rayu\'gdhva\_M vAje\_ adri\'M maruto ra\_Mhaya\'ntaH .
##1.085.05c##  u\_tAru\_Shasya\_ vi Shya\'nti\_ dhArA\_shcharme\'vo\_dabhi\_rvyu\'ndanti\_ bhUma\' ..
##1.085.06a##  A vo\' vahantu\_ sapta\'yo raghu\_Shyado\' raghu\_patvA\'na\_H pra ji\'gAta bA\_hubhi\'H .
##1.085.06c##  sIda\_tA ba\_rhiru\_ru va\_H sada\'skR^i\_taM mA\_daya\'dhvaM maruto\_ madhvo\_ andha\'saH ..
##1.085.07a##  te\'.avardhanta\_ svata\'vaso mahitva\_nA nAka\'M ta\_sthuru\_ru cha\'krire\_ sada\'H .
##1.085.07c##  viShNu\_ryaddhAva\_dvR^iSha\'NaM mada\_chyuta\_M vayo\_ na sI\'da\_nnadhi\' ba\_rhiShi\' pri\_ye ..
##1.085.08a##  shUrA\' i\_vedyuyu\'dhayo\_ na jagma\'yaH shrava\_syavo\_ na pR^ita\'nAsu yetire .
##1.085.08c##  bhaya\'nte\_ vishvA\_ bhuva\'nA ma\_rudbhyo\_ rAjA\'na iva tve\_Shasa\'MdR^isho\_ nara\'H ..
##1.085.09a##  tvaShTA\_ yadvajra\_M sukR^i\'taM hira\_Nyaya\'M sa\_hasra\'bhR^iShTi\_M svapA\_ ava\'rtayat .
##1.085.09c##  dha\_tta indro\_ naryapA\'Msi\_ karta\_ve.aha\'nvR^i\_traM nira\_pAmau\'bjadarNa\_vam ..
##1.085.10a##  U\_rdhvaM nu\'nudre.ava\_taM ta oja\'sA dAdR^ihA\_NaM chi\'dbibhidu\_rvi parva\'tam .
##1.085.10c##  dhama\'nto vA\_NaM ma\_ruta\'H su\_dAna\'vo\_ made\_ soma\'sya\_ raNyA\'ni chakrire ..
##1.085.11a##  ji\_hmaM nu\'nudre.ava\_taM tayA\' di\_shAsi\'~ncha\_nnutsa\_M gota\'mAya tR^i\_ShNaje\' .
##1.085.11c##  A ga\'chChantI\_mava\'sA chi\_trabhA\'nava\_H kAma\_M vipra\'sya tarpayanta\_ dhAma\'bhiH ..
##1.085.12a##  yA va\_H sharma\' shashamA\_nAya\_ santi\' tri\_dhAtU\'ni dA\_shuShe\' yachCha\_tAdhi\' .
##1.085.12c##  a\_smabhya\_M tAni\' maruto\_ vi ya\'nta ra\_yiM no\' dhatta vR^iShaNaH su\_vIra\'m ..
##1.086.01a##  maru\'to\_ yasya\_ hi kShaye\' pA\_thA di\_vo vi\'mahasaH .
##1.086.01c##  sa su\'go\_pAta\'mo\_ jana\'H ..
##1.086.02a##  ya\_j~nairvA\' yaj~navAhaso\_ vipra\'sya vA matI\_nAm .
##1.086.02c##  maru\'taH shR^iNu\_tA hava\'m ..
##1.086.03a##  u\_ta vA\_ yasya\' vA\_jino.anu\_ vipra\_mata\'kShata .
##1.086.03c##  sa gantA\_ goma\'ti vra\_je ..
##1.086.04a##  a\_sya vI\_rasya\' ba\_rhiShi\' su\_taH somo\_ divi\'ShTiShu .
##1.086.04c##  u\_kthaM mada\'shcha shasyate ..
##1.086.05a##  a\_sya shro\'Sha\_ntvA bhuvo\_ vishvA\_ yashcha\'rSha\_NIra\_bhi .
##1.086.05c##  sUra\'M chitsa\_sruShI\_riSha\'H ..
##1.086.06a##  pU\_rvIbhi\_rhi da\'dAshi\_ma sha\_radbhi\'rmaruto va\_yam .
##1.086.06c##  avo\'bhishcharShaNI\_nAm ..
##1.086.07a##  su\_bhaga\_H sa pra\'yajyavo\_ maru\'to astu\_ martya\'H .
##1.086.07c##  yasya\_ prayA\'Msi\_ parSha\'tha ..
##1.086.08a##  sha\_sha\_mA\_nasya\' vA nara\_H sveda\'sya satyashavasaH .
##1.086.08c##  vi\_dA kAma\'sya\_ vena\'taH ..
##1.086.09a##  yU\_yaM tatsa\'tyashavasa A\_viShka\'rta mahitva\_nA .
##1.086.09c##  vidhya\'tA vi\_dyutA\_ rakSha\'H ..
##1.086.10a##  gUha\'tA\_ guhya\_M tamo\_ vi yA\'ta\_ vishva\'ma\_triNa\'m .
##1.086.10c##  jyoti\'ShkartA\_ yadu\_shmasi\' ..
##1.087.01a##  pratva\'kShasa\_H prata\'vaso vira\_pshino.anA\'natA\_ avi\'thurA R^ijI\_ShiNa\'H .
##1.087.01c##  juShTa\'tamAso\_ nR^ita\'mAso a\_~njibhi\_rvyA\'najre\_ ke chi\'du\_srA i\'va\_ stR^ibhi\'H ..
##1.087.02a##  u\_pa\_hva\_reShu\_ yadachi\'dhvaM ya\_yiM vaya\' iva maruta\_H kena\' chitpa\_thA .
##1.087.02c##  shchota\'nti\_ koshA\_ upa\' vo\_ rathe\_ShvA ghR^i\_tamu\'kShatA\_ madhu\'varNa\_marcha\'te ..
##1.087.03a##  praiShA\_majme\'Shu vithu\_reva\' rejate\_ bhUmi\_ryAme\'Shu\_ yaddha\' yu\_~njate\' shu\_bhe .
##1.087.03c##  te krI\_Layo\_ dhuna\'yo\_ bhrAja\'dR^iShTayaH sva\_yaM ma\'hi\_tvaM pa\'nayanta\_ dhUta\'yaH ..
##1.087.04a##  sa hi sva\_sR^itpR^iSha\'dashvo\_ yuvA\' ga\_No\_3\_\'.ayA I\'shA\_nastavi\'ShIbhi\_rAvR^i\'taH .
##1.087.04c##  asi\' sa\_tya R^i\'Na\_yAvAne\'dyo\_.asyA dhi\_yaH prA\'vi\_tAthA\_ vR^iShA\' ga\_NaH ..
##1.087.05a##  pi\_tuH pra\_tnasya\_ janma\'nA vadAmasi\_ soma\'sya ji\_hvA pra ji\'gAti\_ chakSha\'sA .
##1.087.05c##  yadI\_mindra\_M shamyR^ikvA\'Na\_ Asha\_tAdinnAmA\'ni ya\_j~niyA\'ni dadhire ..
##1.087.06a##  shri\_yase\_ kaM bhA\_nubhi\_H saM mi\'mikShire\_ te ra\_shmibhi\_sta R^ikva\'bhiH sukhA\_daya\'H .
##1.087.06c##  te vAshI\'manta i\_ShmiNo\_ abhI\'ravo vi\_dre pri\_yasya\_ mAru\'tasya\_ dhAmna\'H ..
##1.088.01a##  A vi\_dyunma\'dbhirmarutaH sva\_rkai rathe\'bhiryAta R^iShTi\_madbhi\_rashva\'parNaiH .
##1.088.01c##  A varShi\'ShThayA na i\_ShA vayo\_ na pa\'ptatA sumAyAH ..
##1.088.02a##  te\'.aru\_Nebhi\_rvara\_mA pi\_sha~Ngai\'H shu\_bhe kaM yA\'nti ratha\_tUrbhi\_rashvai\'H .
##1.088.02c##  ru\_kmo na chi\_traH svadhi\'tIvAnpa\_vyA ratha\'sya ja~Nghananta\_ bhUma\' ..
##1.088.03a##  shri\_ye kaM vo\_ adhi\' ta\_nUShu\_ vAshI\'rme\_dhA vanA\_ na kR^i\'Navanta U\_rdhvA .
##1.088.03c##  yu\_Shmabhya\_M kaM ma\'rutaH sujAtAstuvidyu\_mnAso\' dhanayante\_ adri\'m ..
##1.088.04a##  ahA\'ni\_ gR^idhrA\_H paryA va\_ Agu\'ri\_mAM dhiya\'M vArkA\_ryAM cha\' de\_vIm .
##1.088.04c##  brahma\' kR^i\_Nvanto\_ gota\'mAso a\_rkairU\_rdhvaM nu\'nudra utsa\_dhiM piba\'dhyai ..
##1.088.05a##  e\_tattyanna yoja\'namacheti sa\_svarha\_ yanma\'ruto\_ gota\'mo vaH .
##1.088.05c##  pashya\_nhira\'NyachakrA\_nayo\'daMShTrAnvi\_dhAva\'to va\_rAhU\'n ..
##1.088.06a##  e\_ShA syA vo\' maruto.anubha\_rtrI prati\' ShTobhati vA\_ghato\_ na vANI\' .
##1.088.06c##  asto\'bhaya\_dvR^ithA\'sA\_manu\' sva\_dhAM gabha\'styoH ..
##1.089.01a##  A no\' bha\_drAH krata\'vo yantu vi\_shvato.ada\'bdhAso\_ apa\'rItAsa u\_dbhida\'H .
##1.089.01c##  de\_vA no\_ yathA\_ sada\_midvR^i\_dhe asa\_nnaprA\'yuvo rakShi\_tAro\' di\_vedi\'ve ..
##1.089.02a##  de\_vAnA\'M bha\_drA su\'ma\_tirR^i\'jUya\_tAM de\_vAnA\'M rA\_tira\_bhi no\_ ni va\'rtatAm .
##1.089.02c##  de\_vAnA\'M sa\_khyamupa\' sedimA va\_yaM de\_vA na\_ Ayu\_H pra ti\'rantu jI\_vase\' ..
##1.089.03a##  tAnpUrva\'yA ni\_vidA\' hUmahe va\_yaM bhaga\'M mi\_tramadi\'ti\_M dakSha\'ma\_sridha\'m .
##1.089.03c##  a\_rya\_maNa\_M varu\'Na\_M soma\'ma\_shvinA\_ sara\'svatI naH su\_bhagA\_ maya\'skarat ..
##1.089.04a##  tanno\_ vAto\' mayo\_bhu vA\'tu bheSha\_jaM tanmA\_tA pR^i\'thi\_vI tatpi\_tA dyauH .
##1.089.04c##  tadgrAvA\'NaH soma\_suto\' mayo\_bhuva\_stada\'shvinA shR^iNutaM dhiShNyA yu\_vam ..
##1.089.05a##  tamIshA\'na\_M jaga\'tasta\_sthuSha\_spati\'M dhiyaMji\_nvamava\'se hUmahe va\_yam .
##1.089.05c##  pU\_ShA no\_ yathA\_ veda\'sA\_masa\'dvR^i\_dhe ra\'kShi\_tA pA\_yurada\'bdhaH sva\_staye\' ..
##1.089.06a##  sva\_sti na\_ indro\' vR^i\_ddhashra\'vAH sva\_sti na\'H pU\_ShA vi\_shvave\'dAH .
##1.089.06c##  sva\_sti na\_stArkShyo\_ ari\'ShTanemiH sva\_sti no\_ bR^iha\_spati\'rdadhAtu ..
##1.089.07a##  pR^iSha\'dashvA ma\_ruta\_H pR^ishni\'mAtaraH shubha\_MyAvA\'no vi\_dathe\'Shu\_ jagma\'yaH .
##1.089.07c##  a\_gni\_ji\_hvA mana\'va\_H sUra\'chakShaso\_ vishve\' no de\_vA ava\_sA ga\'manni\_ha ..
##1.089.08a##  bha\_draM karNe\'bhiH shR^iNuyAma devA bha\_draM pa\'shyemA\_kShabhi\'ryajatrAH .
##1.089.08c##  sthi\_raira~Ngai\'stuShTu\_vAMsa\'sta\_nUbhi\_rvya\'shema de\_vahi\'ta\_M yadAyu\'H ..
##1.089.09a##  sha\_taminnu sha\_rado\_ anti\' devA\_ yatrA\' nashcha\_krA ja\_rasa\'M ta\_nUnA\'m .
##1.089.09c##  pu\_trAso\_ yatra\' pi\_taro\_ bhava\'nti\_ mA no\' ma\_dhyA rI\'riSha\_tAyu\_rganto\'H ..
##1.089.10a##  adi\'ti\_rdyauradi\'tira\_ntari\'kSha\_madi\'tirmA\_tA sa pi\_tA sa pu\_traH .
##1.089.10c##  vishve\' de\_vA adi\'ti\_H pa~ncha\_ janA\_ adi\'tirjA\_tamadi\'ti\_rjani\'tvam ..
##1.090.01a##  R^i\_ju\_nI\_tI no\_ varu\'No mi\_tro na\'yatu vi\_dvAn .
##1.090.01c##  a\_rya\_mA de\_vaiH sa\_joShA\'H ..
##1.090.02a##  te hi vasvo\_ vasa\'vAnA\_ste apra\'mUrA\_ maho\'bhiH .
##1.090.02c##  vra\_tA ra\'kShante vi\_shvAhA\' ..
##1.090.03a##  te a\_smabhya\_M sharma\' yaMsanna\_mR^itA\_ martye\'bhyaH .
##1.090.03c##  bAdha\'mAnA\_ apa\_ dviSha\'H ..
##1.090.04a##  vi na\'H pa\_thaH su\'vi\_tAya\' chi\_yantvindro\' ma\_ruta\'H .
##1.090.04c##  pU\_ShA bhago\_ vandyA\'saH ..
##1.090.05a##  u\_ta no\_ dhiyo\_ go/a\'grA\_H pUSha\_nviShNa\_veva\'yAvaH .
##1.090.05c##  kartA\' naH svasti\_mata\'H ..
##1.090.06a##  madhu\_ vAtA\' R^itAya\_te madhu\' kSharanti\_ sindha\'vaH .
##1.090.06c##  mAdhvI\'rnaH sa\_ntvoSha\'dhIH ..
##1.090.07a##  madhu\_ nakta\'mu\_toShaso\_ madhu\'ma\_tpArthi\'va\_M raja\'H .
##1.090.07c##  madhu\_ dyaura\'stu naH pi\_tA ..
##1.090.08a##  madhu\'mAnno\_ vana\_spati\_rmadhu\'mA.N astu\_ sUrya\'H .
##1.090.08c##  mAdhvI\_rgAvo\' bhavantu naH ..
##1.090.09a##  shaM no\' mi\_traH shaM varu\'Na\_H shaM no\' bhavatvarya\_mA .
##1.090.09c##  shaM na\_ indro\_ bR^iha\_spati\_H shaM no\_ viShNu\'rurukra\_maH ..
##1.091.01a##  tvaM so\'ma\_ pra chi\'kito manI\_ShA tvaM raji\'ShTha\_manu\' neShi\_ panthA\'m .
##1.091.01c##  tava\_ praNI\'tI pi\_taro\' na indo de\_veShu\_ ratna\'mabhajanta\_ dhIrA\'H ..
##1.091.02a##  tvaM so\'ma\_ kratu\'bhiH su\_kratu\'rbhU\_stvaM dakShai\'H su\_dakSho\' vi\_shvave\'dAH .
##1.091.02c##  tvaM vR^iShA\' vR^iSha\_tvebhi\'rmahi\_tvA dyu\_mnebhi\'rdyu\_mnya\'bhavo nR^i\_chakShA\'H ..
##1.091.03a##  rAj~no\_ nu te\_ varu\'Nasya vra\_tAni\' bR^i\_hadga\'bhI\_raM tava\' soma\_ dhAma\' .
##1.091.03c##  shuchi\_ShTvama\'si pri\_yo na mi\_tro da\_kShAyyo\' arya\_mevA\'si soma ..
##1.091.04a##  yA te\_ dhAmA\'ni di\_vi yA pR^i\'thi\_vyAM yA parva\'te\_ShvoSha\'dhIShva\_psu .
##1.091.04c##  tebhi\'rno\_ vishvai\'H su\_manA\_ ahe\'La\_nrAja\'nsoma\_ prati\' ha\_vyA gR^i\'bhAya ..
##1.091.05a##  tvaM so\'mAsi\_ satpa\'ti\_stvaM rAjo\_ta vR^i\'tra\_hA .
##1.091.05c##  tvaM bha\_dro a\'si\_ kratu\'H ..
##1.091.06a##  tvaM cha\' soma no\_ vasho\' jI\_vAtu\_M na ma\'rAmahe .
##1.091.06c##  pri\_yasto\'tro\_ vana\_spati\'H ..
##1.091.07a##  tvaM so\'ma ma\_he bhaga\_M tvaM yUna\' R^itAya\_te .
##1.091.07c##  dakSha\'M dadhAsi jI\_vase\' ..
##1.091.08a##  tvaM na\'H soma vi\_shvato\_ rakShA\' rAjannaghAya\_taH .
##1.091.08c##  na ri\'Shye\_ttvAva\'ta\_H sakhA\' ..
##1.091.09a##  soma\_ yAste\' mayo\_bhuva\' U\_taya\_H santi\' dA\_shuShe\' .
##1.091.09c##  tAbhi\'rno.avi\_tA bha\'va ..
##1.091.10a##  i\_maM ya\_j~nami\_daM vacho\' jujuShA\_Na u\_pAga\'hi .
##1.091.10c##  soma\_ tvaM no\' vR^i\_dhe bha\'va ..
##1.091.11a##  soma\' gI\_rbhiShTvA\' va\_yaM va\_rdhayA\'mo vacho\_vida\'H .
##1.091.11c##  su\_mR^i\_LI\_ko na\_ A vi\'sha ..
##1.091.12a##  ga\_ya\_sphAno\' amIva\_hA va\'su\_vitpu\'ShTi\_vardha\'naH .
##1.091.12c##  su\_mi\_traH so\'ma no bhava ..
##1.091.13a##  soma\' rAra\_ndhi no\' hR^i\_di gAvo\_ na yava\'se\_ShvA .
##1.091.13c##  marya\' iva\_ sva o\_kye\' ..
##1.091.14a##  yaH so\'ma sa\_khye tava\' rA\_raNa\'ddeva\_ martya\'H .
##1.091.14c##  taM dakSha\'H sachate ka\_viH ..
##1.091.15a##  u\_ru\_ShyA No\' a\_bhisha\'ste\_H soma\_ ni pA\_hyaMha\'saH .
##1.091.15c##  sakhA\' su\_sheva\' edhi naH ..
##1.091.16a##  A pyA\'yasva\_ same\'tu te vi\_shvata\'H soma\_ vR^iShNya\'m .
##1.091.16c##  bhavA\_ vAja\'sya saMga\_the ..
##1.091.17a##  A pyA\'yasva madintama\_ soma\_ vishve\'bhira\_Mshubhi\'H .
##1.091.17c##  bhavA\' naH su\_shrava\'stama\_H sakhA\' vR^i\_dhe ..
##1.091.18a##  saM te\_ payA\'Msi\_ samu\' yantu\_ vAjA\_H saM vR^iShNyA\'nyabhimAti\_ShAha\'H .
##1.091.18c##  A\_pyAya\'mAno a\_mR^itA\'ya soma di\_vi shravA\'Msyutta\_mAni\' dhiShva ..
##1.091.19a##  yA te\_ dhAmA\'ni ha\_viShA\_ yaja\'nti\_ tA te\_ vishvA\' pari\_bhUra\'stu ya\_j~nam .
##1.091.19c##  ga\_ya\_sphAna\'H pra\_tara\'NaH su\_vIro.avI\'rahA\_ pra cha\'rA soma\_ duryA\'n ..
##1.091.20a##  somo\' dhe\_nuM somo\_ arva\'ntamA\_shuM somo\' vI\_raM ka\'rma\_Nya\'M dadAti .
##1.091.20c##  sA\_da\_nya\'M vida\_thya\'M sa\_bheya\'M pitR^i\_shrava\'Na\_M yo dadA\'shadasmai ..
##1.091.21a##  aShA\'LhaM yu\_tsu pR^ita\'nAsu\_ papri\'M sva\_rShAma\_psAM vR^i\_jana\'sya go\_pAm .
##1.091.21c##  bha\_re\_Shu\_jAM su\'kShi\_tiM su\_shrava\'sa\_M jaya\'nta\_M tvAmanu\' madema soma ..
##1.091.22a##  tvami\_mA oSha\'dhIH soma\_ vishvA\_stvama\_po a\'janaya\_stvaM gAH .
##1.091.22c##  tvamA ta\'tantho\_rva1\_\'ntari\'kSha\_M tvaM jyoti\'ShA\_ vi tamo\' vavartha ..
##1.091.23a##  de\_vena\' no\_ mana\'sA deva soma rA\_yo bhA\_gaM sa\'hasAvanna\_bhi yu\'dhya .
##1.091.23c##  mA tvA ta\'na\_dIshi\'She vI\_rya\'syo\_bhaye\'bhya\_H pra chi\'kitsA\_ gavi\'ShTau ..
##1.092.01a##  e\_tA u\_ tyA u\_Shasa\'H ke\_tuma\'krata\_ pUrve\_ ardhe\_ raja\'so bhA\_numa\'~njate .
##1.092.01c##  ni\_ShkR^i\_NvA\_nA Ayu\'dhAnIva dhR^i\_ShNava\_H prati\_ gAvo.aru\'ShIryanti mA\_tara\'H ..
##1.092.02a##  uda\'paptannaru\_NA bhA\_navo\_ vR^ithA\' svA\_yujo\_ aru\'ShI\_rgA a\'yukShata .
##1.092.02c##  akra\'nnu\_ShAso\' va\_yunA\'ni pU\_rvathA\_ rusha\'ntaM bhA\_numaru\'ShIrashishrayuH ..
##1.092.03a##  archa\'nti\_ nArI\'ra\_paso\_ na vi\_ShTibhi\'H samA\_nena\_ yoja\'ne\_nA pa\'rA\_vata\'H .
##1.092.03c##  iSha\_M vaha\'ntIH su\_kR^ite\' su\_dAna\'ve\_ vishvedaha\_ yaja\'mAnAya sunva\_te ..
##1.092.04a##  adhi\_ peshA\'Msi vapate nR^i\_tUri\_vApo\'rNute\_ vakSha\' u\_sreva\_ barja\'ham .
##1.092.04c##  jyoti\_rvishva\'smai\_ bhuva\'nAya kR^iNva\_tI gAvo\_ na vra\_jaM vyu1\_\'ShA A\'va\_rtama\'H ..
##1.092.05a##  pratya\_rchI rusha\'dasyA adarshi\_ vi ti\'ShThate\_ bAdha\'te kR^i\_ShNamabhva\'m .
##1.092.05c##  svaru\_M na pesho\' vi\_dathe\'Shva\_~nja~nchi\_traM di\_vo du\'hi\_tA bhA\_numa\'shret ..
##1.092.06a##  atA\'riShma\_ tama\'saspA\_rama\_syoShA u\_chChantI\' va\_yunA\' kR^iNoti .
##1.092.06c##  shri\_ye Chando\_ na sma\'yate vibhA\_tI su\_pratI\'kA saumana\_sAyA\'jIgaH ..
##1.092.07a##  bhAsva\'tI ne\_trI sU\_nR^itA\'nAM di\_vaH sta\'ve duhi\_tA gota\'mebhiH .
##1.092.07c##  pra\_jAva\'to nR^i\_vato\_ ashva\'budhyA\_nuSho\_ go/a\'grA\_.N upa\' mAsi\_ vAjA\'n ..
##1.092.08a##  uSha\_stama\'shyAM ya\_shasa\'M su\_vIra\'M dA\_sapra\'vargaM ra\_yimashva\'budhyam .
##1.092.08c##  su\_daMsa\'sA\_ shrava\'sA\_ yA vi\_bhAsi\_ vAja\'prasUtA subhage bR^i\_hanta\'m ..
##1.092.09a##  vishvA\'ni de\_vI bhuva\'nAbhi\_chakShyA\' pratI\_chI chakShu\'rurvi\_yA vi bhA\'ti .
##1.092.09c##  vishva\'M jI\_vaM cha\_rase\' bo\_dhaya\'ntI\_ vishva\'sya\_ vAcha\'mavidanmanA\_yoH ..
##1.092.10a##  puna\'Hpuna\_rjAya\'mAnA purA\_NI sa\'mA\_naM varNa\'ma\_bhi shumbha\'mAnA .
##1.092.10c##  shva\_ghnIva\' kR^i\_tnurvija\' AminA\_nA marta\'sya de\_vI ja\_raya\_ntyAyu\'H ..
##1.092.11a##  vyU\_rNva\_tI di\_vo antA\'.N abo\_dhyapa\_ svasA\'raM sanu\_taryu\'yoti .
##1.092.11c##  pra\_mi\_na\_tI ma\'nu\_ShyA\' yu\_gAni\_ yoShA\' jA\_rasya\_ chakSha\'sA\_ vi bhA\'ti ..
##1.092.12a##  pa\_shUnna chi\_trA su\_bhagA\' prathA\_nA sindhu\_rna kShoda\' urvi\_yA vya\'shvait .
##1.092.12c##  ami\'natI\_ daivyA\'ni vra\_tAni\_ sUrya\'sya cheti ra\_shmibhi\'rdR^ishA\_nA ..
##1.092.13a##  uSha\_stachchi\_tramA bha\'rA\_smabhya\'M vAjinIvati .
##1.092.13c##  yena\' to\_kaM cha\_ tana\'yaM cha\_ dhAma\'he ..
##1.092.14a##  uSho\' a\_dyeha go\'ma\_tyashvA\'vati vibhAvari .
##1.092.14c##  re\_vada\_sme vyu\'chCha sUnR^itAvati ..
##1.092.15a##  yu\_kShvA hi vA\'jinIva\_tyashvA\'.N a\_dyAru\_NA.N u\'ShaH .
##1.092.15c##  athA\' no\_ vishvA\_ saubha\'gA\_nyA va\'ha ..
##1.092.16a##  ashvi\'nA va\_rtira\_smadA goma\'ddasrA\_ hira\'Nyavat .
##1.092.16c##  a\_rvAgratha\_M sama\'nasA\_ ni ya\'chChatam ..
##1.092.17a##  yAvi\_tthA shloka\_mA di\_vo jyoti\_rjanA\'ya cha\_krathu\'H .
##1.092.17c##  A na\_ Urja\'M vahatamashvinA yu\_vam ..
##1.092.18a##  eha de\_vA ma\'yo\_bhuvA\' da\_srA hira\'NyavartanI .
##1.092.18c##  u\_Sha\_rbudho\' vahantu\_ soma\'pItaye ..
##1.093.01a##  agnI\'ShomAvi\_maM su me\' shR^iNu\_taM vR^i\'ShaNA\_ hava\'m .
##1.093.01c##  prati\' sU\_ktAni\' haryata\_M bhava\'taM dA\_shuShe\_ maya\'H ..
##1.093.02a##  agnI\'ShomA\_ yo a\_dya vA\'mi\_daM vacha\'H sapa\_ryati\' .
##1.093.02c##  tasmai\' dhattaM su\_vIrya\_M gavA\_M poSha\_M svashvya\'m ..
##1.093.03a##  agnI\'ShomA\_ ya Ahu\'ti\_M yo vA\_M dAshA\'ddha\_viShkR^i\'tim .
##1.093.03c##  sa pra\_jayA\' su\_vIrya\_M vishva\_mAyu\_rvya\'shnavat ..
##1.093.04a##  agnI\'ShomA\_ cheti\_ tadvI\_rya\'M vA\_M yadamu\'ShNItamava\_saM pa\_NiM gAH .
##1.093.04c##  avA\'tirata\_M bR^isa\'yasya\_ sheSho.avi\'ndata\_M jyoti\_reka\'M ba\_hubhya\'H ..
##1.093.05a##  yu\_vame\_tAni\' di\_vi ro\'cha\_nAnya\_gnishcha\' soma\_ sakra\'tU adhattam .
##1.093.05c##  yu\_vaM sindhU\'.Nra\_bhisha\'sterava\_dyAdagnI\'ShomA\_vamu\'~nchataM gR^ibhI\_tAn ..
##1.093.06a##  AnyaM di\_vo mA\'ta\_rishvA\' jabhA\_rAma\'thnAda\_nyaM pari\' shye\_no adre\'H .
##1.093.06c##  agnI\'ShomA\_ brahma\'NA vAvR^idhA\_noruM ya\_j~nAya\' chakrathuru lo\_kam ..
##1.093.07a##  agnI\'ShomA ha\_viSha\_H prasthi\'tasya vI\_taM harya\'taM vR^iShaNA ju\_ShethA\'m .
##1.093.07c##  su\_sharmA\'NA\_ svava\'sA\_ hi bhU\_tamathA\' dhatta\_M yaja\'mAnAya\_ shaM yoH ..
##1.093.08a##  yo a\_gnIShomA\' ha\_viShA\' sapa\_ryAdde\'va\_drIchA\_ mana\'sA\_ yo ghR^i\_tena\' .
##1.093.08c##  tasya\' vra\_taM ra\'kShataM pA\_tamaMha\'so vi\_she janA\'ya\_ mahi\_ sharma\' yachChatam ..
##1.093.09a##  agnI\'ShomA\_ save\'dasA\_ sahU\'tI vanata\_M gira\'H .
##1.093.09c##  saM de\'va\_trA ba\'bhUvathuH ..
##1.093.10a##  agnI\'ShomAva\_nena\' vA\_M yo vA\'M ghR^i\_tena\_ dAsha\'ti .
##1.093.10c##  tasmai\' dIdayataM bR^i\_hat ..
##1.093.11a##  agnI\'ShomAvi\_mAni\' no yu\_vaM ha\_vyA ju\'joShatam .
##1.093.11c##  A yA\'ta\_mupa\' na\_H sachA\' ..
##1.093.12a##  agnI\'ShomA pipR^i\_tamarva\'to na\_ A pyA\'yantAmu\_sriyA\' havya\_sUda\'H .
##1.093.12c##  a\_sme balA\'ni ma\_ghava\'tsu dhattaM kR^iNu\_taM no\' adhva\_raM shru\'ShTi\_manta\'m ..
##1.094.01a##  i\_maM stoma\_marha\'te jA\_tave\'dase\_ ratha\'miva\_ saM ma\'hemA manI\_ShayA\' .
##1.094.01c##  bha\_drA hi na\_H prama\'tirasya sa\_Msadyagne\' sa\_khye mA ri\'ShAmA va\_yaM tava\' ..
##1.094.02a##  yasmai\_ tvamA\_yaja\'se\_ sa sA\'dhatyana\_rvA kShe\'ti\_ dadha\'te su\_vIrya\'m .
##1.094.02c##  sa tU\'tAva\_ naina\'mashnotyaMha\_tiragne\' sa\_khye mA ri\'ShAmA va\_yaM tava\' ..
##1.094.03a##  sha\_kema\' tvA sa\_midha\'M sA\_dhayA\_ dhiya\_stve de\_vA ha\_vira\'da\_ntyAhu\'tam .
##1.094.03c##  tvamA\'di\_tyA.N A va\'ha\_ tAnhyu1\_\'shmasyagne\' sa\_khye mA ri\'ShAmA va\_yaM tava\' ..
##1.094.04a##  bharA\'me\_dhmaM kR^i\_NavA\'mA ha\_vIMShi\' te chi\_taya\'nta\_H parva\'NAparvaNA va\_yam .
##1.094.04c##  jI\_vAta\'ve prata\_raM sA\'dhayA\_ dhiyo.agne\' sa\_khye mA ri\'ShAmA va\_yaM tava\' ..
##1.094.05a##  vi\_shAM go\_pA a\'sya charanti ja\_ntavo\' dvi\_pachcha\_ yadu\_ta chatu\'Shpada\_ktubhi\'H .
##1.094.05c##  chi\_traH pra\'ke\_ta u\_Shaso\' ma\_hA.N a\_syagne\' sa\_khye mA ri\'ShAmA va\_yaM tava\' ..
##1.094.06a##  tvama\'dhva\_ryuru\_ta hotA\'si pU\_rvyaH pra\'shA\_stA potA\' ja\_nuShA\' pu\_rohi\'taH .
##1.094.06c##  vishvA\' vi\_dvA.N Artvi\'jyA dhIra puShya\_syagne\' sa\_khye mA ri\'ShAmA va\_yaM tava\' ..
##1.094.07a##  yo vi\_shvata\'H su\_pratI\'kaH sa\_dR^i~N~Nasi\' dU\_re chi\_tsanta\_Lidi\_vAti\' rochase .
##1.094.07c##  rAtryA\'shchi\_dandho\_ ati\' deva pashya\_syagne\' sa\_khye mA ri\'ShAmA va\_yaM tava\' ..
##1.094.08a##  pUrvo\' devA bhavatu sunva\_to ratho\_.asmAka\_M shaMso\' a\_bhya\'stu dU\_Dhya\'H .
##1.094.08c##  tadA jA\'nIto\_ta pu\'ShyatA\_ vacho.agne\' sa\_khye mA ri\'ShAmA va\_yaM tava\' ..
##1.094.09a##  va\_dhairdu\_HshaMsA\_.N apa\' dU\_Dhyo\' jahi dU\_re vA\_ ye anti\' vA\_ ke chi\'da\_triNa\'H .
##1.094.09c##  athA\' ya\_j~nAya\' gR^iNa\_te su\_gaM kR^i\_dhyagne\' sa\_khye mA ri\'ShAmA va\_yaM tava\' ..
##1.094.10a##  yadayu\'kthA aru\_ShA rohi\'tA\_ rathe\_ vAta\'jUtA vR^iSha\_bhasye\'va te\_ rava\'H .
##1.094.10c##  Adi\'nvasi va\_nino\' dhU\_make\'tu\_nAgne\' sa\_khye mA ri\'ShAmA va\_yaM tava\' ..
##1.094.11a##  adha\' sva\_nAdu\_ta bi\'bhyuH pata\_triNo\' dra\_psA yatte\' yava\_sAdo\_ vyasthi\'ran .
##1.094.11c##  su\_gaM tatte\' tAva\_kebhyo\_ rathe\_bhyo.agne\' sa\_khye mA ri\'ShAmA va\_yaM tava\' ..
##1.094.12a##  a\_yaM mi\_trasya\_ varu\'Nasya\_ dhAya\'se.avayA\_tAM ma\_rutA\_M heLo\_ adbhu\'taH .
##1.094.12c##  mR^i\_LA su no\_ bhUtve\'ShA\_M mana\_H puna\_ragne\' sa\_khye mA ri\'ShAmA va\_yaM tava\' ..
##1.094.13a##  de\_vo de\_vAnA\'masi mi\_tro adbhu\'to\_ vasu\_rvasU\'nAmasi\_ chAru\'radhva\_re .
##1.094.13c##  sharma\'nsyAma\_ tava\' sa\_pratha\'sta\_me.agne\' sa\_khye mA ri\'ShAmA va\_yaM tava\' ..
##1.094.14a##  tatte\' bha\_draM yatsami\'ddha\_H sve dame\_ somA\'huto\_ jara\'se mR^iLa\_yatta\'maH .
##1.094.14c##  dadhA\'si\_ ratna\_M dravi\'NaM cha dA\_shuShe.agne\' sa\_khye mA ri\'ShAmA va\_yaM tava\' ..
##1.094.15a##  yasmai\_ tvaM su\'draviNo\_ dadA\'sho.anAgA\_stvama\'dite sa\_rvatA\'tA .
##1.094.15c##  yaM bha\_dreNa\_ shava\'sA cho\_dayA\'si pra\_jAva\'tA\_ rAdha\'sA\_ te syA\'ma ..
##1.094.16a##  sa tvama\'gne saubhaga\_tvasya\' vi\_dvAna\_smAka\_mAyu\_H pra ti\'re\_ha de\'va .
##1.094.16c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.095.01a##  dve virU\'pe charata\_H svarthe\' a\_nyAnyA\' va\_tsamupa\' dhApayete .
##1.095.01c##  hari\'ra\_nyasyA\_M bhava\'ti sva\_dhAvA\'~nChu\_kro a\_nyasyA\'M dadR^ishe su\_varchA\'H ..
##1.095.02a##  dashe\_maM tvaShTu\'rjanayanta\_ garbha\_mata\'ndrAso yuva\_tayo\_ vibhR^i\'tram .
##1.095.02c##  ti\_gmAnI\'ka\_M svaya\'shasa\_M jane\'Shu vi\_rocha\'mAna\_M pari\' ShIM nayanti ..
##1.095.03a##  trINi\_ jAnA\_ pari\' bhUShantyasya samu\_dra eka\'M di\_vyeka\'ma\_psu .
##1.095.03c##  pUrvA\_manu\_ pra disha\_M pArthi\'vAnAmR^i\_tUnpra\_shAsa\_dvi da\'dhAvanu\_ShThu ..
##1.095.04a##  ka i\_maM vo\' ni\_NyamA chi\'keta va\_tso mA\_tR^Irja\'nayata sva\_dhAbhi\'H .
##1.095.04c##  ba\_hvI\_nAM garbho\' a\_pasA\'mu\_pasthA\'nma\_hAnka\_virnishcha\'rati sva\_dhAvA\'n ..
##1.095.05a##  A\_viShTyo\' vardhate\_ chAru\'rAsu ji\_hmAnA\'mU\_rdhvaH svaya\'shA u\_pasthe\' .
##1.095.05c##  u\_bhe tvaShTu\'rbibhyatu\_rjAya\'mAnAtpratI\_chI si\_MhaM prati\' joShayete ..
##1.095.06a##  u\_bhe bha\_dre jo\'Shayete\_ na mene\_ gAvo\_ na vA\_shrA upa\' tasthu\_revai\'H .
##1.095.06c##  sa dakShA\'NA\_M dakSha\'patirbabhUvA\_~njanti\_ yaM da\'kShiNa\_to ha\_virbhi\'H ..
##1.095.07a##  udya\'MyamIti savi\_teva\' bA\_hU u\_bhe sichau\' yatate bhI\_ma R^i\_~njan .
##1.095.07c##  uchChu\_kramatka\'majate si\_masmA\_nnavA\' mA\_tR^ibhyo\_ vasa\'nA jahAti ..
##1.095.08a##  tve\_ShaM rU\_paM kR^i\'Nuta\_ utta\'ra\_M yatsa\'mpR^i~nchA\_naH sada\'ne\_ gobhi\'ra\_dbhiH .
##1.095.08c##  ka\_virbu\_dhnaM pari\' marmR^ijyate\_ dhIH sA de\_vatA\'tA\_ sami\'tirbabhUva ..
##1.095.09a##  u\_ru te\_ jraya\_H parye\'ti bu\_dhnaM vi\_rocha\'mAnaM mahi\_Shasya\_ dhAma\' .
##1.095.09c##  vishve\'bhiragne\_ svaya\'shobhiri\_ddho.ada\'bdhebhiH pA\_yubhi\'H pAhya\_smAn ..
##1.095.10a##  dhanva\_nsrota\'H kR^iNute gA\_tumU\_rmiM shu\_krairU\_rmibhi\'ra\_bhi na\'kShati\_ kShAm .
##1.095.10c##  vishvA\_ sanA\'ni ja\_Thare\'Shu dhatte\_.antarnavA\'su charati pra\_sUShu\' ..
##1.095.11a##  e\_vA no\' agne sa\_midhA\' vR^idhA\_no re\_vatpA\'vaka\_ shrava\'se\_ vi bhA\'hi .
##1.095.11c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.096.01a##  sa pra\_tnathA\_ saha\'sA\_ jAya\'mAnaH sa\_dyaH kAvyA\'ni\_ baLa\'dhatta\_ vishvA\' .
##1.096.01c##  Apa\'shcha mi\_traM dhi\_ShaNA\' cha sAdhande\_vA a\_gniM dhA\'rayandraviNo\_dAm ..
##1.096.02a##  sa pUrva\'yA ni\_vidA\' ka\_vyatA\_yori\_mAH pra\_jA a\'janaya\_nmanU\'nAm .
##1.096.02c##  vi\_vasva\'tA\_ chakSha\'sA\_ dyAma\_pashcha\' de\_vA a\_gniM dhA\'rayandraviNo\_dAm ..
##1.096.03a##  tamI\'Lata pratha\_maM ya\'j~na\_sAdha\_M visha\_ ArI\_rAhu\'tamR^i~njasA\_nam .
##1.096.03c##  U\_rjaH pu\_traM bha\'ra\_taM sR^i\_pradA\'nuM de\_vA a\_gniM dhA\'rayandraviNo\_dAm ..
##1.096.04a##  sa mA\'ta\_rishvA\' puru\_vAra\'puShTirvi\_dadgA\_tuM tana\'yAya sva\_rvit .
##1.096.04c##  vi\_shAM go\_pA ja\'ni\_tA roda\'syorde\_vA a\_gniM dhA\'rayandraviNo\_dAm ..
##1.096.05a##  nakto\_ShAsA\_ varNa\'mA\_memyA\'ne dhA\_paye\'te\_ shishu\_meka\'M samI\_chI .
##1.096.05c##  dyAvA\_kShAmA\' ru\_kmo a\_ntarvi bhA\'ti de\_vA a\_gniM dhA\'rayandraviNo\_dAm ..
##1.096.06a##  rA\_yo bu\_dhnaH sa\_Mgama\'no\_ vasU\'nAM ya\_j~nasya\' ke\_turma\'nma\_sAdha\'no\_ veH .
##1.096.06c##  a\_mR^i\_ta\_tvaM rakSha\'mANAsa enaM de\_vA a\_gniM dhA\'rayandraviNo\_dAm ..
##1.096.07a##  nU cha\' pu\_rA cha\_ sada\'naM rayI\_NAM jA\_tasya\' cha\_ jAya\'mAnasya cha\_ kShAm .
##1.096.07c##  sa\_tashcha\' go\_pAM bhava\'tashcha\_ bhUre\'rde\_vA a\_gniM dhA\'rayandraviNo\_dAm ..
##1.096.08a##  dra\_vi\_No\_dA dravi\'Nasastu\_rasya\' draviNo\_dAH sana\'rasya\_ pra ya\'Msat .
##1.096.08c##  dra\_vi\_No\_dA vI\_rava\'tI\_miSha\'M no draviNo\_dA rA\'sate dI\_rghamAyu\'H ..
##1.096.09a##  e\_vA no\' agne sa\_midhA\' vR^idhA\_no re\_vatpA\'vaka\_ shrava\'se\_ vi bhA\'hi .
##1.096.09c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.097.01a##  apa\' na\_H shoshu\'chada\_ghamagne\' shushu\_gdhyA ra\_yim .
##1.097.01c##  apa\' na\_H shoshu\'chada\_gham ..
##1.097.02a##  su\_kShe\_tri\_yA su\'gAtu\_yA va\'sU\_yA cha\' yajAmahe .
##1.097.02c##  apa\' na\_H shoshu\'chada\_gham ..
##1.097.03a##  pra yadbhandi\'ShTha eShA\_M prAsmAkA\'sashcha sU\_raya\'H .
##1.097.03c##  apa\' na\_H shoshu\'chada\_gham ..
##1.097.04a##  pra yatte\' agne sU\_rayo\_ jAye\'mahi\_ pra te\' va\_yam .
##1.097.04c##  apa\' na\_H shoshu\'chada\_gham ..
##1.097.05a##  pra yada\_gneH saha\'svato vi\_shvato\_ yanti\' bhA\_nava\'H .
##1.097.05c##  apa\' na\_H shoshu\'chada\_gham ..
##1.097.06a##  tvaM hi vi\'shvatomukha vi\_shvata\'H pari\_bhUrasi\' .
##1.097.06c##  apa\' na\_H shoshu\'chada\_gham ..
##1.097.07a##  dviSho\' no vishvatomu\_khAti\' nA\_veva\' pAraya .
##1.097.07c##  apa\' na\_H shoshu\'chada\_gham ..
##1.097.08a##  sa na\_H sindhu\'miva nA\_vayAti\' parShA sva\_staye\' .
##1.097.08c##  apa\' na\_H shoshu\'chada\_gham ..
##1.098.01a##  vai\_shvA\_na\_rasya\' suma\_tau syA\'ma\_ rAjA\_ hi ka\_M bhuva\'nAnAmabhi\_shrIH .
##1.098.01c##  i\_to jA\_to vishva\'mi\_daM vi cha\'ShTe vaishvAna\_ro ya\'tate\_ sUrye\'Na ..
##1.098.02a##  pR^i\_ShTo di\_vi pR^i\_ShTo a\_gniH pR^i\'thi\_vyAM pR^i\_ShTo vishvA\_ oSha\'dhI\_rA vi\'vesha .
##1.098.02c##  vai\_shvA\_na\_raH saha\'sA pR^i\_ShTo a\_gniH sa no\_ divA\_ sa ri\_ShaH pA\'tu\_ nakta\'m ..
##1.098.03a##  vaishvA\'nara\_ tava\_ tatsa\_tyama\'stva\_smAnrAyo\' ma\_ghavA\'naH sachantAm .
##1.098.03c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.099.01a##  jA\_tave\'dase sunavAma\_ soma\'marAtIya\_to ni da\'hAti\_ veda\'H .
##1.099.01c##  sa na\'H parSha\_dati\' du\_rgANi\_ vishvA\' nA\_veva\_ sindhu\'M duri\_tAtya\_gniH ..
##1.100.01a##  sa yo vR^iShA\_ vR^iShNye\'bhi\_H samo\'kA ma\_ho di\_vaH pR^i\'thi\_vyAshcha\' sa\_mrAT .
##1.100.01c##  sa\_tI\_nasa\'tvA\_ havyo\_ bhare\'Shu ma\_rutvA\'nno bhava\_tvindra\' U\_tI ..
##1.100.02a##  yasyAnA\'pta\_H sUrya\'syeva\_ yAmo\_ bhare\'bhare vR^itra\_hA shuShmo\_ asti\' .
##1.100.02c##  vR^iSha\'ntama\_H sakhi\'bhi\_H svebhi\_revai\'rma\_rutvA\'nno bhava\_tvindra\' U\_tI ..
##1.100.03a##  di\_vo na yasya\_ reta\'so\_ dughA\'nA\_H panthA\'so\_ yanti\_ shava\_sApa\'rItAH .
##1.100.03c##  ta\_raddve\'ShAH sAsa\_hiH pauMsye\'bhirma\_rutvA\'nno bhava\_tvindra\' U\_tI ..
##1.100.04a##  so a~Ngi\'robhi\_ra~Ngi\'rastamo bhU\_dvR^iShA\_ vR^iSha\'bhi\_H sakhi\'bhi\_H sakhA\_ san .
##1.100.04c##  R^i\_gmibhi\'rR^i\_gmI gA\_tubhi\_rjyeShTho\' ma\_rutvA\'nno bhava\_tvindra\' U\_tI ..
##1.100.05a##  sa sU\_nubhi\_rna ru\_drebhi\_rR^ibhvA\' nR^i\_ShAhye\' sAsa\_hvA.N a\_mitrA\'n .
##1.100.05c##  sanI\'LebhiH shrava\_syA\'ni\_ tUrva\'nma\_rutvA\'nno bhava\_tvindra\' U\_tI ..
##1.100.06a##  sa ma\'nyu\_mIH sa\_mada\'nasya ka\_rtAsmAke\'bhi\_rnR^ibhi\_H sUrya\'M sanat .
##1.100.06c##  a\_sminnaha\_nsatpa\'tiH puruhU\_to ma\_rutvA\'nno bhava\_tvindra\' U\_tI ..
##1.100.07a##  tamU\_tayo\' raNaya\_~nChUra\'sAtau\_ taM kShema\'sya kShi\_taya\'H kR^iNvata\_ trAm .
##1.100.07c##  sa vishva\'sya ka\_ruNa\'syesha\_ eko\' ma\_rutvA\'nno bhava\_tvindra\' U\_tI ..
##1.100.08a##  tama\'psanta\_ shava\'sa utsa\_veShu\_ naro\_ nara\_mava\'se\_ taM dhanA\'ya .
##1.100.08c##  so a\_ndhe chi\_ttama\'si\_ jyoti\'rvidanma\_rutvA\'nno bhava\_tvindra\' U\_tI ..
##1.100.09a##  sa sa\_vyena\' yamati\_ vrAdha\'tashchi\_tsa da\'kShi\_Ne saMgR^i\'bhItA kR^i\_tAni\' .
##1.100.09c##  sa kI\_riNA\' chi\_tsani\'tA\_ dhanA\'ni ma\_rutvA\'nno bhava\_tvindra\' U\_tI ..
##1.100.10a##  sa grAme\'bhi\_H sani\'tA\_ sa rathe\'bhirvi\_de vishvA\'bhiH kR^i\_ShTibhi\_rnva1\_\'dya .
##1.100.10c##  sa pauMsye\'bhirabhi\_bhUrasha\'stIrma\_rutvA\'nno bhava\_tvindra\' U\_tI ..
##1.100.11a##  sa jA\_mibhi\_ryatsa\_majA\'ti mI\_Lhe.ajA\'mibhirvA puruhU\_ta evai\'H .
##1.100.11c##  a\_pAM to\_kasya\_ tana\'yasya je\_She ma\_rutvA\'nno bhava\_tvindra\' U\_tI ..
##1.100.12a##  sa va\'jra\_bhR^idda\'syu\_hA bhI\_ma u\_graH sa\_hasra\'chetAH sha\_tanI\'tha\_ R^ibhvA\' .
##1.100.12c##  cha\_mrI\_Sho na shava\'sA\_ pA~ncha\'janyo ma\_rutvA\'nno bhava\_tvindra\' U\_tI ..
##1.100.13a##  tasya\_ vajra\'H krandati\_ smatsva\_rShA di\_vo na tve\_Sho ra\_vatha\_H shimI\'vAn .
##1.100.13c##  taM sa\'chante sa\_naya\_staM dhanA\'ni ma\_rutvA\'nno bhava\_tvindra\' U\_tI ..
##1.100.14a##  yasyAja\'sra\_M shava\'sA\_ mAna\'mu\_kthaM pa\'ribhu\_jadroda\'sI vi\_shvata\'H sIm .
##1.100.14c##  sa pA\'riSha\_tkratu\'bhirmandasA\_no ma\_rutvA\'nno bhava\_tvindra\' U\_tI ..
##1.100.15a##  na yasya\' de\_vA de\_vatA\_ na martA\_ Apa\'shcha\_na shava\'so\_ anta\'mA\_puH .
##1.100.15c##  sa pra\_rikvA\_ tvakSha\'sA\_ kShmo di\_vashcha\' ma\_rutvA\'nno bhava\_tvindra\' U\_tI ..
##1.100.16a##  ro\_hichChyA\_vA su\_mada\'MshurlalA\_mIrdyu\_kShA rA\_ya R^i\_jrAshva\'sya .
##1.100.16c##  vR^iSha\'Nvanta\_M bibhra\'tI dhU\_rShu ratha\'M ma\_ndrA chi\'keta\_ nAhu\'ShIShu vi\_kShu ..
##1.100.17a##  e\_tattyatta\' indra\_ vR^iShNa\' u\_kthaM vA\'rShAgi\_rA a\_bhi gR^i\'Nanti\_ rAdha\'H .
##1.100.17c##  R^i\_jrAshva\_H praShTi\'bhiramba\_rISha\'H sa\_hade\'vo\_ bhaya\'mAnaH su\_rAdhA\'H ..
##1.100.18a##  dasyU\_~nChimyU\'.Nshcha puruhU\_ta evai\'rha\_tvA pR^i\'thi\_vyAM sharvA\_ ni ba\'rhIt .
##1.100.18c##  sana\_tkShetra\_M sakhi\'bhiH shvi\_tnyebhi\_H sana\_tsUrya\_M sana\'da\_paH su\_vajra\'H ..
##1.100.19a##  vi\_shvAhendro\' adhiva\_ktA no\' a\_stvapa\'rihvR^itAH sanuyAma\_ vAja\'m .
##1.100.19c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.101.01a##  pra ma\_ndine\' pitu\_mada\'rchatA\_ vacho\_ yaH kR^i\_ShNaga\'rbhA ni\_raha\'nnR^i\_jishva\'nA .
##1.101.01c##  a\_va\_syavo\_ vR^iSha\'Na\_M vajra\'dakShiNaM ma\_rutva\'ntaM sa\_khyAya\' havAmahe ..
##1.101.02a##  yo vya\'MsaM jAhR^iShA\_Nena\' ma\_nyunA\_ yaH shamba\'ra\_M yo aha\_npipru\'mavra\_tam .
##1.101.02c##  indro\_ yaH shuShNa\'ma\_shuSha\_M nyAvR^i\'Na~Nma\_rutva\'ntaM sa\_khyAya\' havAmahe ..
##1.101.03a##  yasya\_ dyAvA\'pR^ithi\_vI pauMsya\'M ma\_hadyasya\' vra\_te varu\'No\_ yasya\_ sUrya\'H .
##1.101.03c##  yasyendra\'sya\_ sindha\'va\_H sashcha\'ti vra\_taM ma\_rutva\'ntaM sa\_khyAya\' havAmahe ..
##1.101.04a##  yo ashvA\'nA\_M yo gavA\_M gopa\'tirva\_shI ya A\'ri\_taH karma\'NikarmaNi sthi\_raH .
##1.101.04c##  vI\_Loshchi\_dindro\_ yo asu\'nvato va\_dho ma\_rutva\'ntaM sa\_khyAya\' havAmahe ..
##1.101.05a##  yo vishva\'sya\_ jaga\'taH prANa\_taspati\_ryo bra\_hmaNe\' pratha\_mo gA avi\'ndat .
##1.101.05c##  indro\_ yo dasyU\_.Nradha\'rA.N a\_vAti\'ranma\_rutva\'ntaM sa\_khyAya\' havAmahe ..
##1.101.06a##  yaH shUre\'bhi\_rhavyo\_ yashcha\' bhI\_rubhi\_ryo dhAva\'dbhirhU\_yate\_ yashcha\' ji\_gyubhi\'H .
##1.101.06c##  indra\_M yaM vishvA\_ bhuva\'nA\_bhi sa\'Mda\_dhurma\_rutva\'ntaM sa\_khyAya\' havAmahe ..
##1.101.07a##  ru\_drANA\'meti pra\_dishA\' vichakSha\_No ru\_drebhi\_ryoShA\' tanute pR^i\_thu jraya\'H .
##1.101.07c##  indra\'M manI\_ShA a\_bhya\'rchati shru\_taM ma\_rutva\'ntaM sa\_khyAya\' havAmahe ..
##1.101.08a##  yadvA\' marutvaH para\_me sa\_dhasthe\_ yadvA\'va\_me vR^i\_jane\' mA\_dayA\'se .
##1.101.08c##  ata\_ A yA\'hyadhva\_raM no\_ achChA\' tvA\_yA ha\_vishcha\'kR^imA satyarAdhaH ..
##1.101.09a##  tvA\_yendra\_ soma\'M suShumA sudakSha tvA\_yA ha\_vishcha\'kR^imA brahmavAhaH .
##1.101.09c##  adhA\' niyutva\_H saga\'No ma\_rudbhi\'ra\_sminya\_j~ne ba\_rhiShi\' mAdayasva ..
##1.101.10a##  mA\_daya\'sva\_ hari\'bhi\_rye ta\' indra\_ vi Shya\'sva\_ shipre\_ vi sR^i\'jasva\_ dhene\' .
##1.101.10c##  A tvA\' sushipra\_ hara\'yo vahantU\_shanha\_vyAni\_ prati\' no juShasva ..
##1.101.11a##  ma\_rutsto\'trasya vR^i\_jana\'sya go\_pA va\_yamindre\'Na sanuyAma\_ vAja\'m .
##1.101.11c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.102.01a##  i\_mAM te\_ dhiya\_M pra bha\'re ma\_ho ma\_hIma\_sya sto\_tre dhi\_ShaNA\_ yatta\' Ana\_je .
##1.102.01c##  tamu\'tsa\_ve cha\' prasa\_ve cha\' sAsa\_himindra\'M de\_vAsa\_H shava\'sAmada\_nnanu\' ..
##1.102.02a##  a\_sya shravo\' na\_dya\'H sa\_pta bi\'bhrati\_ dyAvA\_kShAmA\' pR^ithi\_vI da\'rsha\_taM vapu\'H .
##1.102.02c##  a\_sme sU\'ryAchandra\_masA\'bhi\_chakShe\' shra\_ddhe kami\'ndra charato vitartu\_ram ..
##1.102.03a##  taM smA\_ ratha\'M maghava\_nprAva\' sA\_taye\_ jaitra\_M yaM te\' anu\_madA\'ma saMga\_me .
##1.102.03c##  A\_jA na\' indra\_ mana\'sA puruShTuta tvA\_yadbhyo\' maghava\_~nCharma\' yachCha naH ..
##1.102.04a##  va\_yaM ja\'yema\_ tvayA\' yu\_jA vR^ita\'ma\_smAka\_maMsha\_muda\'vA\_ bhare\'bhare .
##1.102.04c##  a\_smabhya\'mindra\_ vari\'vaH su\_gaM kR^i\'dhi\_ pra shatrU\'NAM maghava\_nvR^iShNyA\' ruja ..
##1.102.05a##  nAnA\_ hi tvA\_ hava\'mAnA\_ janA\' i\_me dhanA\'nAM dharta\_rava\'sA vipa\_nyava\'H .
##1.102.05c##  a\_smAka\'M smA\_ ratha\_mA ti\'ShTha sA\_taye\_ jaitra\_M hI\'ndra\_ nibhR^i\'ta\_M mana\_stava\' ..
##1.102.06a##  go\_jitA\' bA\_hU ami\'takratuH si\_maH karma\'nkarma~nCha\_tamU\'tiH khajaMka\_raH .
##1.102.06c##  a\_ka\_lpa indra\'H prati\_mAna\_moja\_sAthA\_ janA\_ vi hva\'yante siShA\_sava\'H ..
##1.102.07a##  utte\' sha\_tAnma\'ghava\_nnuchcha\_ bhUya\'sa\_ utsa\_hasrA\'dririche kR^i\_ShTiShu\_ shrava\'H .
##1.102.07c##  a\_mA\_traM tvA\' dhi\_ShaNA\' titviShe ma\_hyadhA\' vR^i\_trANi\' jighnase puraMdara ..
##1.102.08a##  tri\_vi\_ShTi\_dhAtu\' prati\_mAna\_moja\'sasti\_sro bhUmI\'rnR^ipate\_ trINi\' rocha\_nA .
##1.102.08c##  atI\_daM vishva\_M bhuva\'naM vavakShithAsha\_truri\'ndra ja\_nuShA\' sa\_nAda\'si ..
##1.102.09a##  tvAM de\_veShu\' pratha\_maM ha\'vAmahe\_ tvaM ba\'bhUtha\_ pR^ita\'nAsu sAsa\_hiH .
##1.102.09c##  semaM na\'H kA\_rumu\'pama\_nyumu\_dbhida\_mindra\'H kR^iNotu prasa\_ve ratha\'M pu\_raH ..
##1.102.10a##  tvaM ji\'getha\_ na dhanA\' rurodhi\_thArbhe\'ShvA\_jA ma\'ghavanma\_hatsu\' cha .
##1.102.10c##  tvAmu\_gramava\'se\_ saM shi\'shIma\_syathA\' na indra\_ hava\'neShu chodaya ..
##1.102.11a##  vi\_shvAhendro\' adhiva\_ktA no\' a\_stvapa\'rihvR^itAH sanuyAma\_ vAja\'m .
##1.102.11c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.103.01a##  tatta\' indri\_yaM pa\'ra\_maM pa\'rA\_chairadhA\'rayanta ka\_vaya\'H pu\_redam .
##1.103.01c##  kSha\_medama\_nyaddi\_vya1\_\'nyada\'sya\_ samI\' pR^ichyate sama\_neva\' ke\_tuH ..
##1.103.02a##  sa dhA\'rayatpR^ithi\_vIM pa\_pratha\'chcha\_ vajre\'Na ha\_tvA nira\_paH sa\'sarja .
##1.103.02c##  aha\_nnahi\_mabhi\'nadrauhi\_NaM vyaha\_nvya\'MsaM ma\_ghavA\_ shachI\'bhiH ..
##1.103.03a##  sa jA\_tUbha\'rmA shra\_ddadhA\'na\_ oja\_H puro\' vibhi\_ndanna\'chara\_dvi dAsI\'H .
##1.103.03c##  vi\_dvAnva\'jri\_ndasya\'ve he\_tima\_syArya\_M saho\' vardhayA dyu\_mnami\'ndra ..
##1.103.04a##  tadU\_chuShe\_ mAnu\'She\_mA yu\_gAni\' kI\_rtenya\'M ma\_ghavA\_ nAma\_ bibhra\'t .
##1.103.04c##  u\_pa\_pra\_yanda\'syu\_hatyA\'ya va\_jrI yaddha\' sU\_nuH shrava\'se\_ nAma\' da\_dhe ..
##1.103.05a##  tada\'sye\_daM pa\'shyatA\_ bhUri\' pu\_ShTaM shradindra\'sya dhattana vI\_ryA\'ya .
##1.103.05c##  sa gA a\'vinda\_tso a\'vinda\_dashvA\_nsa oSha\'dhI\_H so a\_paH sa vanA\'ni ..
##1.103.06a##  bhUri\'karmaNe vR^iSha\_bhAya\_ vR^iShNe\' sa\_tyashu\'ShmAya sunavAma\_ soma\'m .
##1.103.06c##  ya A\_dR^ityA\' paripa\_nthIva\_ shUro.aya\'jvano vi\_bhaja\_nneti\_ veda\'H ..
##1.103.07a##  tadi\'ndra\_ preva\' vI\_rya\'M chakartha\_ yatsa\_santa\_M vajre\_NAbo\'dha\_yo.ahi\'m .
##1.103.07c##  anu\' tvA\_ patnI\'rhR^iShi\_taM vaya\'shcha\_ vishve\' de\_vAso\' amada\_nnanu\' tvA ..
##1.103.08a##  shuShNa\_M pipru\_M kuya\'vaM vR^i\_trami\'ndra ya\_dAva\'dhI\_rvi pura\_H shamba\'rasya .
##1.103.08c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.104.01a##  yoni\'ShTa indra ni\_Shade\' akAri\_ tamA ni ShI\'da svA\_no nArvA\' .
##1.104.01c##  vi\_muchyA\_ vayo\'.ava\_sAyAshvA\'ndo\_ShA vasto\_rvahI\'yasaH prapi\_tve ..
##1.104.02a##  o tye nara\_ indra\'mU\_taye\' gu\_rnU chi\_ttAnsa\_dyo adhva\'no jagamyAt .
##1.104.02c##  de\_vAso\' ma\_nyuM dAsa\'sya shchamna\_nte na\_ A va\'kShansuvi\_tAya\_ varNa\'m ..
##1.104.03a##  ava\_ tmanA\' bharate\_ keta\'vedA\_ ava\_ tmanA\' bharate\_ phena\'mu\_dan .
##1.104.03c##  kShI\_reNa\' snAta\_H kuya\'vasya\_ yoShe\' ha\_te te syA\'tAM prava\_Ne shiphA\'yAH ..
##1.104.04a##  yu\_yopa\_ nAbhi\_rupa\'rasyA\_yoH pra pUrvA\'bhistirate\_ rAShTi\_ shUra\'H .
##1.104.04c##  a\_~nja\_sI ku\'li\_shI vI\_rapa\'tnI\_ payo\' hinvA\_nA u\_dabhi\'rbharante ..
##1.104.05a##  prati\_ yatsyA nIthAda\'rshi\_ dasyo\_roko\_ nAchChA\_ sada\'naM jAna\_tI gA\'t .
##1.104.05c##  adha\' smA no maghava~ncharkR^i\_tAdinmA no\' ma\_gheva\' niShSha\_pI parA\' dAH ..
##1.104.06a##  sa tvaM na\' indra\_ sUrye\_ so a\_psva\'nAgA\_stva A bha\'ja jIvasha\_Mse .
##1.104.06c##  mAnta\'rA\_M bhuja\_mA rI\'riSho na\_H shraddhi\'taM te maha\_ta i\'ndri\_yAya\' ..
##1.104.07a##  adhA\' manye\_ shratte\' asmA adhAyi\_ vR^iShA\' chodasva maha\_te dhanA\'ya .
##1.104.07c##  mA no\_ akR^i\'te puruhUta\_ yonA\_vindra\_ kShudhya\'dbhyo\_ vaya\' Asu\_tiM dA\'H ..
##1.104.08a##  mA no\' vadhIrindra\_ mA parA\' dA\_ mA na\'H pri\_yA bhoja\'nAni\_ pra mo\'ShIH .
##1.104.08c##  A\_NDA mA no\' maghava~nChakra\_ nirbhe\_nmA na\_H pAtrA\' bhetsa\_hajA\'nuShANi ..
##1.104.09a##  a\_rvA~Nehi\_ soma\'kAmaM tvAhura\_yaM su\_tastasya\' pibA\_ madA\'ya .
##1.104.09c##  u\_ru\_vyachA\' ja\_Thara\_ A vR^i\'Shasva pi\_teva\' naH shR^iNuhi hU\_yamA\'naH ..
##1.105.01a##  cha\_ndramA\' a\_psva1\_\'ntarA su\'pa\_rNo dhA\'vate di\_vi .
##1.105.01c##  na vo\' hiraNyanemayaH pa\_daM vi\'ndanti vidyuto vi\_ttaM me\' a\_sya ro\'dasI ..
##1.105.02a##  artha\_midvA u\' a\_rthina\_ A jA\_yA yu\'vate\_ pati\'m .
##1.105.02c##  tu\_~njAte\_ vR^iShNya\_M paya\'H pari\_dAya\_ rasa\'M duhe vi\_ttaM me\' a\_sya ro\'dasI ..
##1.105.03a##  mo Shu de\'vA a\_daH sva1\_\'rava\' pAdi di\_vaspari\' .
##1.105.03c##  mA so\_myasya\' sha\_mbhuva\_H shUne\' bhUma\_ kadA\' cha\_na vi\_ttaM me\' a\_sya ro\'dasI ..
##1.105.04a##  ya\_j~naM pR^i\'chChAmyava\_maM sa taddU\_to vi vo\'chati .
##1.105.04c##  kva\' R^i\_taM pU\_rvyaM ga\_taM kastadbi\'bharti\_ nUta\'no vi\_ttaM me\' a\_sya ro\'dasI ..
##1.105.05a##  a\_mI ye de\'vA\_H sthana\' tri\_ShvA ro\'cha\_ne di\_vaH .
##1.105.05c##  kadva\' R^i\_taM kadanR^i\'ta\_M kva\' pra\_tnA va\_ Ahu\'tirvi\_ttaM me\' a\_sya ro\'dasI ..
##1.105.06a##  kadva\' R^i\_tasya\' dharNa\_si kadvaru\'Nasya\_ chakSha\'Nam .
##1.105.06c##  kada\'rya\_mNo ma\_haspa\_thAti\' krAmema dU\_Dhyo\' vi\_ttaM me\' a\_sya ro\'dasI ..
##1.105.07a##  a\_haM so a\'smi\_ yaH pu\_rA su\_te vadA\'mi\_ kAni\' chit .
##1.105.07c##  taM mA\' vyantyA\_dhyo\_3\_\' vR^iko\_ na tR^i\_ShNaja\'M mR^i\_gaM vi\_ttaM me\' a\_sya ro\'dasI ..
##1.105.08a##  saM mA\' tapantya\_bhita\'H sa\_patnI\'riva\_ parsha\'vaH .
##1.105.08c##  mUSho\_ na shi\_shnA vya\'danti mA\_dhya\'H sto\_tAra\'M te shatakrato vi\_ttaM me\' a\_sya ro\'dasI ..
##1.105.09a##  a\_mI ye sa\_pta ra\_shmaya\_statrA\' me\_ nAbhi\_rAta\'tA .
##1.105.09c##  tri\_tastadve\'dA\_ptyaH sa jA\'mi\_tvAya\' rebhati vi\_ttaM me\' a\_sya ro\'dasI ..
##1.105.10a##  a\_mI ye pa~ncho\_kShaNo\_ madhye\' ta\_sthurma\_ho di\_vaH .
##1.105.10c##  de\_va\_trA nu pra\_vAchya\'M sadhrIchI\_nA ni vA\'vR^iturvi\_ttaM me\' a\_sya ro\'dasI ..
##1.105.11a##  su\_pa\_rNA e\_ta A\'sate\_ madhya\' A\_rodha\'ne di\_vaH .
##1.105.11c##  te se\'dhanti pa\_tho vR^ika\_M tara\'ntaM ya\_hvatI\'ra\_po vi\_ttaM me\' a\_sya ro\'dasI ..
##1.105.12a##  navya\_M tadu\_kthya\'M hi\_taM devA\'saH supravAcha\_nam .
##1.105.12c##  R^i\_tama\'rShanti\_ sindha\'vaH sa\_tyaM tA\'tAna\_ sUryo\' vi\_ttaM me\' a\_sya ro\'dasI ..
##1.105.13a##  agne\_ tava\_ tyadu\_kthya\'M de\_veShva\_styApya\'m .
##1.105.13c##  sa na\'H sa\_tto ma\'nu\_ShvadA de\_vAnya\'kShi vi\_duShTa\'ro vi\_ttaM me\' a\_sya ro\'dasI ..
##1.105.14a##  sa\_tto hotA\' manu\_ShvadA de\_vA.N achChA\' vi\_duShTa\'raH .
##1.105.14c##  a\_gnirha\_vyA su\'ShUdati de\_vo de\_veShu\_ medhi\'ro vi\_ttaM me\' a\_sya ro\'dasI ..
##1.105.15a##  brahmA\' kR^iNoti\_ varu\'No gAtu\_vida\_M tamI\'mahe .
##1.105.15c##  vyU\'rNoti hR^i\_dA ma\_tiM navyo\' jAyatAmR^i\_taM vi\_ttaM me\' a\_sya ro\'dasI ..
##1.105.16a##  a\_sau yaH panthA\' Adi\_tyo di\_vi pra\_vAchya\'M kR^i\_taH .
##1.105.16c##  na sa de\'vA ati\_krame\_ taM ma\'rtAso\_ na pa\'shyatha vi\_ttaM me\' a\_sya ro\'dasI ..
##1.105.17a##  tri\_taH kUpe.ava\'hito de\_vAnha\'vata U\_taye\' .
##1.105.17c##  tachChu\'shrAva\_ bR^iha\_spati\'H kR^i\_Nvanna\'MhUra\_NAdu\_ru vi\_ttaM me\' a\_sya ro\'dasI ..
##1.105.18a##  a\_ru\_No mA\' sa\_kR^idvR^ika\'H pa\_thA yanta\'M da\_darsha\_ hi .
##1.105.18c##  ujji\'hIte ni\_chAyyA\_ taShTe\'va pR^iShTyAma\_yI vi\_ttaM me\' a\_sya ro\'dasI ..
##1.105.19a##  e\_nA~NgU\_SheNa\' va\_yamindra\'vanto\_.abhi ShyA\'ma vR^i\_jane\_ sarva\'vIrAH .
##1.105.19c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.106.01a##  indra\'M mi\_traM varu\'Nama\_gnimU\_taye\_ mAru\'ta\_M shardho\_ adi\'tiM havAmahe .
##1.106.01c##  ratha\_M na du\_rgAdva\'savaH sudAnavo\_ vishva\'smAnno\_ aMha\'so\_ niShpi\'partana ..
##1.106.02a##  ta A\'dityA\_ A ga\'tA sa\_rvatA\'taye bhU\_ta de\'vA vR^itra\_tUrye\'Shu sha\_mbhuva\'H .
##1.106.02c##  ratha\_M na du\_rgAdva\'savaH sudAnavo\_ vishva\'smAnno\_ aMha\'so\_ niShpi\'partana ..
##1.106.03a##  ava\'ntu naH pi\_tara\'H supravAcha\_nA u\_ta de\_vI de\_vapu\'tre R^itA\_vR^idhA\' .
##1.106.03c##  ratha\_M na du\_rgAdva\'savaH sudAnavo\_ vishva\'smAnno\_ aMha\'so\_ niShpi\'partana ..
##1.106.04a##  narA\_shaMsa\'M vA\_jina\'M vA\_jaya\'nni\_ha kSha\_yadvI\'raM pU\_ShaNa\'M su\_mnairI\'mahe .
##1.106.04c##  ratha\_M na du\_rgAdva\'savaH sudAnavo\_ vishva\'smAnno\_ aMha\'so\_ niShpi\'partana ..
##1.106.05a##  bR^iha\'spate\_ sada\_minna\'H su\_gaM kR^i\'dhi\_ shaM yoryatte\_ manu\'rhita\_M tadI\'mahe .
##1.106.05c##  ratha\_M na du\_rgAdva\'savaH sudAnavo\_ vishva\'smAnno\_ aMha\'so\_ niShpi\'partana ..
##1.106.06a##  indra\_M kutso\' vR^itra\_haNa\_M shachI\_pati\'M kA\_Te nibA\'Lha\_ R^iShi\'rahvadU\_taye\' .
##1.106.06c##  ratha\_M na du\_rgAdva\'savaH sudAnavo\_ vishva\'smAnno\_ aMha\'so\_ niShpi\'partana ..
##1.106.07a##  de\_vairno\' de\_vyadi\'ti\_rni pA\'tu de\_vastrA\_tA trA\'yatA\_mapra\'yuchChan .
##1.106.07c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.107.01a##  ya\_j~no de\_vAnA\_M pratye\'ti su\_mnamAdi\'tyAso\_ bhava\'tA mR^iLa\_yanta\'H .
##1.107.01c##  A vo\_.arvAchI\' suma\_tirva\'vR^ityAda\_Mhoshchi\_dyA va\'rivo\_vitta\_rAsa\'t ..
##1.107.02a##  upa\' no de\_vA ava\_sA ga\'ma\_ntva~Ngi\'rasA\_M sAma\'bhiH stU\_yamA\'nAH .
##1.107.02c##  indra\' indri\_yairma\_ruto\' ma\_rudbhi\'rAdi\_tyairno\_ adi\'ti\_H sharma\' yaMsat ..
##1.107.03a##  tanna\_ indra\_stadvaru\'Na\_stada\_gnistada\'rya\_mA tatsa\'vi\_tA chano\' dhAt .
##1.107.03c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.108.01a##  ya i\'ndrAgnI chi\_trata\'mo\_ ratho\' vAma\_bhi vishvA\'ni\_ bhuva\'nAni\_ chaShTe\' .
##1.108.01c##  tenA yA\'taM sa\_ratha\'M tasthi\_vAMsAthA\_ soma\'sya pibataM su\_tasya\' ..
##1.108.02a##  yAva\'di\_daM bhuva\'na\_M vishva\_mastyu\'ru\_vyachA\' vari\_matA\' gabhI\_ram .
##1.108.02c##  tAvA\'.N a\_yaM pAta\'ve\_ somo\' a\_stvara\'mindrAgnI\_ mana\'se yu\_vabhyA\'m ..
##1.108.03a##  cha\_krAthe\_ hi sa\_dhrya1\_\'~NnAma\' bha\_draM sa\'dhrIchI\_nA vR^i\'trahaNA u\_ta stha\'H .
##1.108.03c##  tAvi\'ndrAgnI sa\_dhrya\'~nchA ni\_ShadyA\_ vR^iShNa\_H soma\'sya vR^iSha\_NA vR^i\'ShethAm ..
##1.108.04a##  sami\'ddheShva\_gniShvA\'najA\_nA ya\_tasru\'chA ba\_rhiru\' tistirA\_NA .
##1.108.04c##  tI\_vraiH somai\_H pari\'Shiktebhira\_rvAgendrA\'gnI saumana\_sAya\' yAtam ..
##1.108.05a##  yAnI\'ndrAgnI cha\_krathu\'rvI\_ryA\'Ni\_ yAni\' rU\_pANyu\_ta vR^iShNyA\'ni .
##1.108.05c##  yA vA\'M pra\_tnAni\' sa\_khyA shi\_vAni\_ tebhi\_H soma\'sya pibataM su\_tasya\' ..
##1.108.06a##  yadabra\'vaM pratha\_maM vA\'M vR^iNA\_no\_3\_\'.ayaM somo\_ asu\'rairno vi\_havya\'H .
##1.108.06c##  tAM sa\_tyAM shra\_ddhAma\_bhyA hi yA\_tamathA\_ soma\'sya pibataM su\_tasya\' ..
##1.108.07a##  yadi\'ndrAgnI\_ mada\'tha\_H sve du\'ro\_Ne yadbra\_hmaNi\_ rAja\'ni vA yajatrA .
##1.108.07c##  ata\_H pari\' vR^iShaNA\_vA hi yA\_tamathA\_ soma\'sya pibataM su\_tasya\' ..
##1.108.08a##  yadi\'ndrAgnI\_ yadu\'Shu tu\_rvashe\'Shu\_ yaddru\_hyuShvanu\'Shu pU\_ruShu\_ sthaH .
##1.108.08c##  ata\_H pari\' vR^iShaNA\_vA hi yA\_tamathA\_ soma\'sya pibataM su\_tasya\' ..
##1.108.09a##  yadi\'ndrAgnI ava\_masyA\'M pR^ithi\_vyAM ma\'dhya\_masyA\'M para\_masyA\'mu\_ta sthaH .
##1.108.09c##  ata\_H pari\' vR^iShaNA\_vA hi yA\_tamathA\_ soma\'sya pibataM su\_tasya\' ..
##1.108.10a##  yadi\'ndrAgnI para\_masyA\'M pR^ithi\_vyAM ma\'dhya\_masyA\'mava\_masyA\'mu\_ta sthaH .
##1.108.10c##  ata\_H pari\' vR^iShaNA\_vA hi yA\_tamathA\_ soma\'sya pibataM su\_tasya\' ..
##1.108.11a##  yadi\'ndrAgnI di\_vi ShTho yatpR^i\'thi\_vyAM yatparva\'te\_ShvoSha\'dhIShva\_psu .
##1.108.11c##  ata\_H pari\' vR^iShaNA\_vA hi yA\_tamathA\_ soma\'sya pibataM su\_tasya\' ..
##1.108.12a##  yadi\'ndrAgnI\_ udi\'tA\_ sUrya\'sya\_ madhye\' di\_vaH sva\_dhayA\' mA\_daye\'the .
##1.108.12c##  ata\_H pari\' vR^iShaNA\_vA hi yA\_tamathA\_ soma\'sya pibataM su\_tasya\' ..
##1.108.13a##  e\_vendrA\'gnI papi\_vAMsA\' su\_tasya\_ vishvA\_smabhya\_M saM ja\'yata\_M dhanA\'ni .
##1.108.13c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.109.01a##  vi hyakhya\_M mana\'sA\_ vasya\' i\_chChannindrA\'gnI j~nA\_sa u\_ta vA\' sajA\_tAn .
##1.109.01c##  nAnyA yu\_vatprama\'tirasti\_ mahya\_M sa vA\_M dhiya\'M vAja\_yantI\'matakSham ..
##1.109.02a##  ashra\'va\_M hi bhU\'ri\_dAva\'ttarA vA\_M vijA\'mAturu\_ta vA\' ghA syA\_lAt .
##1.109.02c##  athA\_ soma\'sya\_ praya\'tI yu\_vabhyA\_mindrA\'gnI\_ stoma\'M janayAmi\_ navya\'m ..
##1.109.03a##  mA chChe\'dma ra\_shmI.Nriti\_ nAdha\'mAnAH pitR^I\_NAM sha\_ktIra\'nu\_yachCha\'mAnAH .
##1.109.03c##  i\_ndrA\_gnibhyA\_M kaM vR^iSha\'No madanti\_ tA hyadrI\' dhi\_ShaNA\'yA u\_pasthe\' ..
##1.109.04a##  yu\_vAbhyA\'M de\_vI dhi\_ShaNA\_ madA\_yendrA\'gnI\_ soma\'musha\_tI su\'noti .
##1.109.04c##  tAva\'shvinA bhadrahastA supANI\_ A dhA\'vata\_M madhu\'nA pR^i\_~Nktama\_psu ..
##1.109.05a##  yu\_vAmi\'ndrAgnI\_ vasu\'no vibhA\_ge ta\_vasta\'mA shushrava vR^itra\_hatye\' .
##1.109.05c##  tAvA\_sadyA\' ba\_rhiShi\' ya\_j~ne a\_sminpra cha\'rShaNI mAdayethAM su\_tasya\' ..
##1.109.06a##  pra cha\'rSha\_Nibhya\'H pR^itanA\_have\'Shu\_ pra pR^i\'thi\_vyA ri\'richAthe di\_vashcha\' .
##1.109.06c##  pra sindhu\'bhya\_H pra gi\_ribhyo\' mahi\_tvA prendrA\'gnI\_ vishvA\_ bhuva\_nAtya\_nyA ..
##1.109.07a##  A bha\'rata\_M shikSha\'taM vajrabAhU a\_smA.N i\'ndrAgnI avata\_M shachI\'bhiH .
##1.109.07c##  i\_me nu te ra\_shmaya\_H sUrya\'sya\_ yebhi\'H sapi\_tvaM pi\_taro\' na\_ Asa\'n ..
##1.109.08a##  pura\'MdarA\_ shikSha\'taM vajrahastA\_smA.N i\'ndrAgnI avata\_M bhare\'Shu .
##1.109.08c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.110.01a##  ta\_taM me\_ apa\_stadu\' tAyate\_ puna\_H svAdi\'ShThA dhI\_tiru\_chathA\'ya shasyate .
##1.110.01c##  a\_yaM sa\'mu\_dra i\_ha vi\_shvade\'vya\_H svAhA\'kR^itasya\_ samu\' tR^ipNuta R^ibhavaH ..
##1.110.02a##  A\_bho\_gaya\_M pra yadi\_chChanta\_ aita\_nApA\'kA\_H prA~ncho\_ mama\_ ke chi\'dA\_paya\'H .
##1.110.02c##  saudha\'nvanAsashchari\_tasya\' bhU\_manAga\'chChata savi\_turdA\_shuSho\' gR^i\_ham ..
##1.110.03a##  tatsa\'vi\_tA vo\'.amR^ita\_tvamAsu\'va\_dago\'hya\_M yachChra\_vaya\'nta\_ aita\'na .
##1.110.03c##  tyaM chi\'chchama\_samasu\'rasya\_ bhakSha\'Na\_meka\_M santa\'makR^iNutA\_ chatu\'rvayam ..
##1.110.04a##  vi\_ShTvI shamI\' taraNi\_tvena\' vA\_ghato\_ martA\'sa\_H santo\' amR^ita\_tvamA\'nashuH .
##1.110.04c##  sau\_dha\_nva\_nA R^i\_bhava\_H sUra\'chakShasaH saMvatsa\_re sama\'pR^ichyanta dhI\_tibhi\'H ..
##1.110.05a##  kShetra\'miva\_ vi ma\'mu\_steja\'nena\_.N eka\_M pAtra\'mR^i\_bhavo\_ jeha\'mAnam .
##1.110.05c##  upa\'stutA upa\_maM nAdha\'mAnA\_ ama\'rtyeShu\_ shrava\' i\_chChamA\'nAH ..
##1.110.06a##  A ma\'nI\_ShAma\_ntari\'kShasya\_ nR^ibhya\'H sru\_cheva\' ghR^i\_taM ju\'havAma vi\_dmanA\' .
##1.110.06c##  ta\_ra\_Ni\_tvA ye pi\_tura\'sya sashchi\_ra R^i\_bhavo\_ vAja\'maruhandi\_vo raja\'H ..
##1.110.07a##  R^i\_bhurna\_ indra\_H shava\'sA\_ navI\'yAnR^i\_bhurvAje\'bhi\_rvasu\'bhi\_rvasu\'rda\_diH .
##1.110.07c##  yu\_ShmAka\'M devA\_ ava\_sAha\'ni pri\_ye\_3\_\'.abhi ti\'ShThema pR^itsu\_tIrasu\'nvatAm ..
##1.110.08a##  nishcharma\'Na R^ibhavo\_ gAma\'piMshata\_ saM va\_tsenA\'sR^ijatA mA\_tara\_M puna\'H .
##1.110.08c##  saudha\'nvanAsaH svapa\_syayA\' naro\_ jivrI\_ yuvA\'nA pi\_tarA\'kR^iNotana ..
##1.110.09a##  vAje\'bhirno\_ vAja\'sAtAvaviDDhyR^ibhu\_mA.N i\'ndra chi\_tramA da\'rShi\_ rAdha\'H .
##1.110.09c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.111.01a##  takSha\_nratha\'M su\_vR^ita\'M vidma\_nApa\'sa\_stakSha\_nharI\' indra\_vAhA\_ vR^iSha\'NvasU .
##1.111.01c##  takSha\'npi\_tR^ibhyA\'mR^i\_bhavo\_ yuva\_dvaya\_stakSha\'nva\_tsAya\' mA\_tara\'M sachA\_bhuva\'m ..
##1.111.02a##  A no\' ya\_j~nAya\' takShata R^ibhu\_madvaya\_H kratve\_ dakShA\'ya supra\_jAva\'tI\_miSha\'m .
##1.111.02c##  yathA\_ kShayA\'ma\_ sarva\'vIrayA vi\_shA tanna\_H shardhA\'ya dhAsathA\_ svi\'ndri\_yam ..
##1.111.03a##  A ta\'kShata sA\_tima\_smabhya\'mR^ibhavaH sA\_tiM rathA\'ya sA\_timarva\'te naraH .
##1.111.03c##  sA\_tiM no\_ jaitrI\_M saM ma\'heta vi\_shvahA\' jA\_mimajA\'mi\_M pR^ita\'nAsu sa\_kShaNi\'m ..
##1.111.04a##  R^i\_bhu\_kShaNa\_mindra\_mA hu\'va U\_taya\' R^i\_bhUnvAjA\'nma\_ruta\_H soma\'pItaye .
##1.111.04c##  u\_bhA mi\_trAvaru\'NA nU\_nama\_shvinA\_ te no\' hinvantu sA\_taye\' dhi\_ye ji\_She ..
##1.111.05a##  R^i\_bhurbharA\'ya\_ saM shi\'shAtu sA\_tiM sa\'marya\_jidvAjo\' a\_smA.N a\'viShTu .
##1.111.05c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.112.01a##  ILe\_ dyAvA\'pR^ithi\_vI pU\_rvachi\'ttaye\_.agniM gha\_rmaM su\_rucha\_M yAma\'nni\_ShTaye\' .
##1.112.01c##  yAbhi\_rbhare\' kA\_ramaMshA\'ya\_ jinva\'tha\_stAbhi\'rU\_ Shu U\_tibhi\'rashvi\_nA ga\'tam ..
##1.112.02a##  yu\_vordA\_nAya\' su\_bharA\' asa\_shchato\_ ratha\_mA ta\'sthurvacha\_saM na manta\'ve .
##1.112.02c##  yAbhi\_rdhiyo.ava\'tha\_H karma\'nni\_ShTaye\_ tAbhi\'rU\_ Shu U\_tibhi\'rashvi\_nA ga\'tam ..
##1.112.03a##  yu\_vaM tAsA\'M di\_vyasya\' pra\_shAsa\'ne vi\_shAM kSha\'yatho a\_mR^ita\'sya ma\_jmanA\' .
##1.112.03c##  yAbhi\'rdhe\_numa\_svaM1\_\' pinva\'tho narA\_ tAbhi\'rU\_ Shu U\_tibhi\'rashvi\_nA ga\'tam ..
##1.112.04a##  yAbhi\_H pari\'jmA\_ tana\'yasya ma\_jmanA\' dvimA\_tA tU\_rShu ta\_raNi\'rvi\_bhUSha\'ti .
##1.112.04c##  yAbhi\'stri\_mantu\_rabha\'vadvichakSha\_NastAbhi\'rU\_ Shu U\_tibhi\'rashvi\_nA ga\'tam ..
##1.112.05a##  yAbhI\' re\_bhaM nivR^i\'taM si\_tama\_dbhya udvanda\'na\_maira\'yata\_M sva\'rdR^i\_she .
##1.112.05c##  yAbhi\_H kaNva\_M pra siShA\'santa\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.06a##  yAbhi\_ranta\'ka\_M jasa\'mAna\_mAra\'Ne bhu\_jyuM yAbhi\'ravya\_thibhi\'rjiji\_nvathu\'H .
##1.112.06c##  yAbhi\'H ka\_rkandhu\'M va\_yya\'M cha\_ jinva\'tha\_stAbhi\'rU\_ Shu U\_tibhi\'rashvi\_nA ga\'tam ..
##1.112.07a##  yAbhi\'H shucha\_ntiM dha\'na\_sAM su\'Sha\_Msada\'M ta\_ptaM gha\_rmamo\_myAva\'nta\_matra\'ye .
##1.112.07c##  yAbhi\_H pR^ishni\'guM puru\_kutsa\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.08a##  yAbhi\_H shachI\'bhirvR^iShaNA parA\_vR^ija\_M prAndhaM shro\_NaM chakSha\'sa\_ eta\'ve kR^i\_thaH .
##1.112.08c##  yAbhi\_rvarti\'kAM grasi\_tAmamu\'~nchata\_M tAbhi\'rU\_ Shu U\_tibhi\'rashvi\_nA ga\'tam ..
##1.112.09a##  yAbhi\_H sindhu\_M madhu\'manta\_masa\'shchata\_M vasi\'ShTha\_M yAbhi\'rajarA\_vaji\'nvatam .
##1.112.09c##  yAbhi\_H kutsa\'M shru\_tarya\_M narya\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.10a##  yAbhi\'rvi\_shpalA\'M dhana\_sAma\'tha\_rvya\'M sa\_hasra\'mILha A\_jAvaji\'nvatam .
##1.112.10c##  yAbhi\_rvasha\'ma\_shvyaM pre\_NimAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.11a##  yAbhi\'H sudAnU aushi\_jAya\' va\_Nije\' dI\_rghashra\'vase\_ madhu\_ kosho\_ akSha\'rat .
##1.112.11c##  ka\_kShIva\'ntaM sto\_tAra\_M yAbhi\_rAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.12a##  yAbhI\' ra\_sAM kShoda\'so\_dnaH pi\'pi\_nvathu\'rana\_shvaM yAbhI\_ ratha\_mAva\'taM ji\_She .
##1.112.12c##  yAbhi\'stri\_shoka\' u\_sriyA\' u\_dAja\'ta\_ tAbhi\'rU\_ Shu U\_tibhi\'rashvi\_nA ga\'tam ..
##1.112.13a##  yAbhi\_H sUrya\'M pariyA\_thaH pa\'rA\_vati\' mandhA\_tAra\_M kShaitra\'patye\_ShvAva\'tam .
##1.112.13c##  yAbhi\_rvipra\_M pra bha\_radvA\'ja\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.14a##  yAbhi\'rma\_hAma\'tithi\_gvaM ka\'sho\_juva\_M divo\'dAsaM shambara\_hatya\_ Ava\'tam .
##1.112.14c##  yAbhi\'H pU\_rbhidye\' tra\_sada\'syu\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.15a##  yAbhi\'rva\_mraM vi\'pipA\_namu\'pastu\_taM ka\_liM yAbhi\'rvi\_ttajA\'niM duva\_syatha\'H .
##1.112.15c##  yAbhi\_rvya\'shvamu\_ta pR^ithi\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.16a##  yAbhi\'rnarA sha\_yave\_ yAbhi\_ratra\'ye\_ yAbhi\'H pu\_rA mana\'ve gA\_tumI\_Shathu\'H .
##1.112.16c##  yAbhi\_H shArI\_rAja\'ta\_M syUma\'rashmaye\_ tAbhi\'rU\_ Shu U\_tibhi\'rashvi\_nA ga\'tam ..
##1.112.17a##  yAbhi\_H paTha\'rvA\_ jaTha\'rasya ma\_jmanA\_gnirnAdI\'dechchi\_ta i\_ddho ajma\_nnA .
##1.112.17c##  yAbhi\_H sharyA\'ta\_mava\'tho mahAdha\_ne tAbhi\'rU\_ Shu U\_tibhi\'rashvi\_nA ga\'tam ..
##1.112.18a##  yAbhi\'ra~Ngiro\_ mana\'sA nira\_Nyatho.agra\_M gachCha\'tho viva\_re go/a\'rNasaH .
##1.112.18c##  yAbhi\_rmanu\_M shUra\'mi\_ShA sa\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.19a##  yAbhi\_H patnI\'rvima\_dAya\' nyU\_hathu\_rA gha\' vA\_ yAbhi\'raru\_NIrashi\'kShatam .
##1.112.19c##  yAbhi\'H su\_dAsa\' U\_hathu\'H sude\_vyaM1\_\' tAbhi\'rU\_ Shu U\_tibhi\'rashvi\_nA ga\'tam ..
##1.112.20a##  yAbhi\_H shaMtA\'tI\_ bhava\'tho dadA\_shuShe\' bhu\_jyuM yAbhi\_rava\'tho\_ yAbhi\_radhri\'gum .
##1.112.20c##  o\_myAva\'tIM su\_bharA\'mR^ita\_stubha\_M tAbhi\'rU\_ Shu U\_tibhi\'rashvi\_nA ga\'tam ..
##1.112.21a##  yAbhi\'H kR^i\_shAnu\_masa\'ne duva\_syatho\' ja\_ve yAbhi\_ryUno\_ arva\'nta\_mAva\'tam .
##1.112.21c##  madhu\' pri\_yaM bha\'ratho\_ yatsa\_raDbhya\_stAbhi\'rU\_ Shu U\_tibhi\'rashvi\_nA ga\'tam ..
##1.112.22a##  yAbhi\_rnara\'M goShu\_yudha\'M nR^i\_ShAhye\_ kShetra\'sya sA\_tA tana\'yasya\_ jinva\'thaH .
##1.112.22c##  yAbhI\_ rathA\_.N ava\'tho\_ yAbhi\_rarva\'ta\_stAbhi\'rU\_ Shu U\_tibhi\'rashvi\_nA ga\'tam ..
##1.112.23a##  yAbhi\_H kutsa\'mArjune\_yaM sha\'takratU\_ pra tu\_rvIti\_M pra cha\' da\_bhIti\_mAva\'tam .
##1.112.23c##  yAbhi\'rdhva\_santi\'M puru\_Shanti\_mAva\'ta\_M tAbhi\'rU\_ Shu U\_tibhi\'rashvi\_nA ga\'tam ..
##1.112.24a##  apna\'svatImashvinA\_ vAcha\'ma\_sme kR^i\_taM no\' dasrA vR^iShaNA manI\_ShAm .
##1.112.24c##  a\_dyU\_tye.ava\'se\_ ni hva\'ye vAM vR^i\_dhe cha\' no bhavata\_M vAja\'sAtau ..
##1.112.25a##  dyubhi\'ra\_ktubhi\_H pari\' pAtama\_smAnari\'ShTebhirashvinA\_ saubha\'gebhiH .
##1.112.25c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.113.01a##  i\_daM shreShTha\_M jyoti\'ShA\_M jyoti\_rAgA\'chchi\_traH pra\'ke\_to a\'janiShTa\_ vibhvA\' .
##1.113.01c##  yathA\_ prasU\'tA savi\_tuH sa\_vAya\'.N e\_vA rAtryu\_Shase\_ yoni\'mAraik ..
##1.113.02a##  rusha\'dvatsA\_ rusha\'tI shve\_tyAgA\_dArai\'gu kR^i\_ShNA sada\'nAnyasyAH .
##1.113.02c##  sa\_mA\_naba\'ndhU a\_mR^ite\' anU\_chI dyAvA\_ varNa\'M charata AminA\_ne ..
##1.113.03a##  sa\_mA\_no adhvA\_ svasro\'rana\_ntastama\_nyAnyA\' charato de\_vashi\'ShTe .
##1.113.03c##  na me\'thete\_ na ta\'sthatuH su\_meke\_ nakto\_ShAsA\_ sama\'nasA\_ virU\'pe ..
##1.113.04a##  bhAsva\'tI ne\_trI sU\_nR^itA\'nA\_mache\'ti chi\_trA vi duro\' na AvaH .
##1.113.04c##  prArpyA\_ jaga\_dvyu\' no rA\_yo a\'khyadu\_ShA a\'jIga\_rbhuva\'nAni\_ vishvA\' ..
##1.113.05a##  ji\_hma\_shye\_3\_\' chari\'tave ma\_ghonyA\'bho\_gaya\' i\_ShTaye\' rA\_ya u\' tvam .
##1.113.05c##  da\_bhraM pashya\'dbhya urvi\_yA vi\_chakSha\' u\_ShA a\'jIga\_rbhuva\'nAni\_ vishvA\' ..
##1.113.06a##  kSha\_trAya\' tva\_M shrava\'se tvaM mahI\_yA i\_ShTaye\' tva\_martha\'miva tvami\_tyai .
##1.113.06c##  visa\'dR^ishA jIvi\_tAbhi\'pra\_chakSha\' u\_ShA a\'jIga\_rbhuva\'nAni\_ vishvA\' ..
##1.113.07a##  e\_ShA di\_vo du\'hi\_tA pratya\'darshi vyu\_chChantI\' yuva\_tiH shu\_kravA\'sAH .
##1.113.07c##  vishva\_syeshA\'nA\_ pArthi\'vasya\_ vasva\_ uSho\' a\_dyeha su\'bhage\_ vyu\'chCha ..
##1.113.08a##  pa\_rA\_ya\_tI\_nAmanve\'ti\_ pAtha\' AyatI\_nAM pra\'tha\_mA shashva\'tInAm .
##1.113.08c##  vyu\_chChantI\' jI\_vamu\'dI\_raya\'ntyu\_ShA mR^i\_taM kaM cha\_na bo\_dhaya\'ntI ..
##1.113.09a##  uSho\_ yada\_gniM sa\_midhe\' cha\_kartha\_ vi yadAva\_shchakSha\'sA\_ sUrya\'sya .
##1.113.09c##  yanmAnu\'ShAnya\_kShyamA\'NA\_.N ajI\'ga\_stadde\_veShu\' chakR^iShe bha\_dramapna\'H ..
##1.113.10a##  kiyA\_tyA yatsa\_mayA\_ bhavA\'ti\_ yA vyU\_ShuryAshcha\' nU\_naM vyu\_chChAn .
##1.113.10c##  anu\_ pUrvA\'H kR^ipate vAvashA\_nA pra\_dIdhyA\'nA\_ joSha\'ma\_nyAbhi\'reti ..
##1.113.11a##  I\_yuShTe ye pUrva\'tarA\_mapa\'shyanvyu\_chChantI\'mu\_Shasa\_M martyA\'saH .
##1.113.11c##  a\_smAbhi\'rU\_ nu pra\'ti\_chakShyA\'bhU\_do te ya\'nti\_ ye a\'pa\_rIShu\_ pashyA\'n ..
##1.113.12a##  yA\_va\_yaddve\'ShA R^ita\_pA R^i\'te\_jAH su\'mnA\_varI\' sU\_nR^itA\' I\_raya\'ntI .
##1.113.12c##  su\_ma\_~Nga\_lIrbibhra\'tI de\_vavI\'timi\_hAdyoSha\_H shreShTha\'tamA\_ vyu\'chCha ..
##1.113.13a##  shashva\'tpu\_roShA vyu\'vAsa de\_vyatho\' a\_dyedaM vyA\'vo ma\_ghonI\' .
##1.113.13c##  atho\_ vyu\'chChA\_dutta\'rA\_.N anu\_ dyUna\_jarA\_mR^itA\' charati sva\_dhAbhi\'H ..
##1.113.14a##  vya1\_\'~njibhi\'rdi\_va AtA\'svadyau\_dapa\' kR^i\_ShNAM ni\_rNija\'M de\_vyA\'vaH .
##1.113.14c##  pra\_bo\_dhaya\'ntyaru\_Nebhi\_rashvai\_roShA yA\'ti su\_yujA\_ rathe\'na ..
##1.113.15a##  A\_vaha\'ntI\_ poShyA\_ vAryA\'Ni chi\_traM ke\_tuM kR^i\'Nute\_ cheki\'tAnA .
##1.113.15c##  I\_yuShI\'NAmupa\_mA shashva\'tInAM vibhAtI\_nAM pra\'tha\_moShA vya\'shvait ..
##1.113.16a##  udI\'rdhvaM jI\_vo asu\'rna\_ AgA\_dapa\_ prAgA\_ttama\_ A jyoti\'reti .
##1.113.16c##  Arai\_kpanthA\_M yAta\'ve\_ sUryA\_yAga\'nma\_ yatra\' prati\_ranta\_ Ayu\'H ..
##1.113.17a##  syUma\'nA vA\_cha udi\'yarti\_ vahni\_H stavA\'no re\_bha u\_Shaso\' vibhA\_tIH .
##1.113.17c##  a\_dyA tadu\'chCha gR^iNa\_te ma\'ghonya\_sme Ayu\_rni di\'dIhi pra\_jAva\'t ..
##1.113.18a##  yA goma\'tIru\_Shasa\_H sarva\'vIrA vyu\_chChanti\' dA\_shuShe\_ martyA\'ya .
##1.113.18c##  vA\_yori\'va sU\_nR^itA\'nAmuda\_rke tA a\'shva\_dA a\'shnavatsoma\_sutvA\' ..
##1.113.19a##  mA\_tA de\_vAnA\_madi\'te\_ranI\'kaM ya\_j~nasya\' ke\_turbR^i\'ha\_tI vi bhA\'hi .
##1.113.19c##  pra\_sha\_sti\_kR^idbrahma\'Ne no\_ vyu1\_\'chChA no\_ jane\' janaya vishvavAre ..
##1.113.20a##  yachchi\_tramapna\' u\_Shaso\_ vaha\'ntIjA\_nAya\' shashamA\_nAya\' bha\_dram .
##1.113.20c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.114.01a##  i\_mA ru\_drAya\' ta\_vase\' kapa\_rdine\' kSha\_yadvI\'rAya\_ pra bha\'rAmahe ma\_tIH .
##1.114.01c##  yathA\_ shamasa\'ddvi\_pade\_ chatu\'Shpade\_ vishva\'M pu\_ShTaM grAme\' a\_sminna\'nAtu\_ram ..
##1.114.02a##  mR^i\_LA no\' rudro\_ta no\_ maya\'skR^idhi kSha\_yadvI\'rAya\_ nama\'sA vidhema te .
##1.114.02c##  yachChaM cha\_ yoshcha\_ manu\'rAye\_je pi\_tA tada\'shyAma\_ tava\' rudra\_ praNI\'tiShu ..
##1.114.03a##  a\_shyAma\' te suma\_tiM de\'vaya\_jyayA\' kSha\_yadvI\'rasya\_ tava\' rudra mIDhvaH .
##1.114.03c##  su\_mnA\_yannidvisho\' a\_smAka\_mA cha\_rAri\'ShTavIrA juhavAma te ha\_viH ..
##1.114.04a##  tve\_ShaM va\_yaM ru\_draM ya\'j~na\_sAdha\'M va\_~NkuM ka\_vimava\'se\_ ni hva\'yAmahe .
##1.114.04c##  A\_re a\_smaddaivya\_M heLo\' asyatu suma\_timidva\_yama\_syA vR^i\'NImahe ..
##1.114.05a##  di\_vo va\'rA\_hama\'ru\_ShaM ka\'pa\_rdina\'M tve\_ShaM rU\_paM nama\'sA\_ ni hva\'yAmahe .
##1.114.05c##  haste\_ bibhra\'dbheSha\_jA vAryA\'Ni\_ sharma\_ varma\' chCha\_rdira\_smabhya\'M yaMsat ..
##1.114.06a##  i\_daM pi\_tre ma\_rutA\'muchyate\_ vacha\'H svA\_doH svAdI\'yo ru\_drAya\_ vardha\'nam .
##1.114.06c##  rAsvA\' cha no amR^ita marta\_bhoja\'na\_M tmane\' to\_kAya\_ tana\'yAya mR^iLa ..
##1.114.07a##  mA no\' ma\_hAnta\'mu\_ta mA no\' arbha\_kaM mA na\_ ukSha\'ntamu\_ta mA na\' ukShi\_tam .
##1.114.07c##  mA no\' vadhIH pi\_tara\_M mota mA\_tara\_M mA na\'H pri\_yAsta\_nvo\' rudra rIriShaH ..
##1.114.08a##  mA na\'sto\_ke tana\'ye\_ mA na\' A\_yau mA no\_ goShu\_ mA no\_ ashve\'Shu rIriShaH .
##1.114.08c##  vI\_rAnmA no\' rudra bhAmi\_to va\'dhIrha\_viShma\'nta\_H sada\_mittvA\' havAmahe ..
##1.114.09a##  upa\' te\_ stomA\'npashu\_pA i\_vAka\'ra\_M rAsvA\' pitarmarutAM su\_mnama\_sme .
##1.114.09c##  bha\_drA hi te\' suma\_tirmR^i\'La\_yatta\_mAthA\' va\_yamava\_ itte\' vR^iNImahe ..
##1.114.10a##  A\_re te\' go\_ghnamu\_ta pU\'ruSha\_ghnaM kShaya\'dvIra su\_mnama\_sme te\' astu .
##1.114.10c##  mR^i\_LA cha\' no\_ adhi\' cha brUhi de\_vAdhA\' cha na\_H sharma\' yachCha dvi\_barhA\'H ..
##1.114.11a##  avo\'chAma\_ namo\' asmA ava\_syava\'H shR^i\_Notu\' no\_ hava\'M ru\_dro ma\_rutvA\'n .
##1.114.11c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.115.01a##  chi\_traM de\_vAnA\_muda\'gA\_danI\'ka\_M chakShu\'rmi\_trasya\_ varu\'NasyA\_gneH .
##1.115.01c##  AprA\_ dyAvA\'pR^ithi\_vI a\_ntari\'kSha\_M sUrya\' A\_tmA jaga\'tasta\_sthuSha\'shcha ..
##1.115.02a##  sUryo\' de\_vImu\_Shasa\_M rocha\'mAnA\_M maryo\_ na yoShA\'ma\_bhye\'ti pa\_shchAt .
##1.115.02c##  yatrA\_ naro\' deva\_yanto\' yu\_gAni\' vitanva\_te prati\' bha\_drAya\' bha\_dram ..
##1.115.03a##  bha\_drA ashvA\' ha\_rita\_H sUrya\'sya chi\_trA eta\'gvA anu\_mAdyA\'saH .
##1.115.03c##  na\_ma\_syanto\' di\_va A pR^i\_ShThama\'sthu\_H pari\_ dyAvA\'pR^ithi\_vI ya\'nti sa\_dyaH ..
##1.115.04a##  tatsUrya\'sya deva\_tvaM tanma\'hi\_tvaM ma\_dhyA karto\_rvita\'ta\_M saM ja\'bhAra .
##1.115.04c##  ya\_dedayu\'kta ha\_rita\'H sa\_dhasthA\_dAdrAtrI\_ vAsa\'stanute si\_masmai\' ..
##1.115.05a##  tanmi\_trasya\_ varu\'NasyAbhi\_chakShe\_ sUryo\' rU\_paM kR^i\'Nute\_ dyoru\_pasthe\' .
##1.115.05c##  a\_na\_ntama\_nyadrusha\'dasya\_ pAja\'H kR^i\_ShNama\_nyaddha\_rita\_H saM bha\'ranti ..
##1.115.06a##  a\_dyA de\'vA\_ udi\'tA\_ sUrya\'sya\_ niraMha\'saH pipR^i\_tA nira\'va\_dyAt .
##1.115.06c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##1.116.01a##  nAsa\'tyAbhyAM ba\_rhiri\'va\_ pra vR^i\'~nje\_ stomA\'.N iyarmya\_bhriye\'va\_ vAta\'H .
##1.116.01c##  yAvarbha\'gAya vima\_dAya\' jA\_yAM se\'nA\_juvA\' nyU\_hatU\_ rathe\'na ..
##1.116.02a##  vI\_Lu\_patma\'bhirAshu\_hema\'bhirvA de\_vAnA\'M vA jU\_tibhi\_H shAsha\'dAnA .
##1.116.02c##  tadrAsa\'bho nAsatyA sa\_hasra\'mA\_jA ya\_masya\' pra\_dhane\' jigAya ..
##1.116.03a##  tugro\' ha bhu\_jyuma\'shvinodame\_ghe ra\_yiM na kashchi\'nmamR^i\_vA.N avA\'hAH .
##1.116.03c##  tamU\'hathurnau\_bhirA\'tma\_nvatI\'bhirantarikSha\_prudbhi\_rapo\'dakAbhiH ..
##1.116.04a##  ti\_sraH kShapa\_strirahA\'ti\_vraja\'dbhi\_rnAsa\'tyA bhu\_jyumU\'hathuH pata\_MgaiH .
##1.116.04c##  sa\_mu\_drasya\_ dhanva\'nnA\_rdrasya\' pA\_re tri\_bhI rathai\'H sha\_tapa\'dbhi\_H ShaLa\'shvaiH ..
##1.116.05a##  a\_nA\_ra\_mbha\_Ne tada\'vIrayethAmanAsthA\_ne a\'grabha\_Ne sa\'mu\_dre .
##1.116.05c##  yada\'shvinA U\_hathu\'rbhu\_jyumasta\'M sha\_tAri\'trA\_M nAva\'mAtasthi\_vAMsa\'m ..
##1.116.06a##  yama\'shvinA da\_dathu\'H shve\_tamashva\'ma\_ghAshvA\'ya\_ shashva\_ditsva\_sti .
##1.116.06c##  tadvA\'M dA\_traM mahi\' kI\_rtenya\'M bhUtpai\_dvo vA\_jI sada\_middhavyo\' a\_ryaH ..
##1.116.07a##  yu\_vaM na\'rA stuva\_te pa\'jri\_yAya\' ka\_kShIva\'te aradata\_M pura\'Mdhim .
##1.116.07c##  kA\_ro\_ta\_rAchCha\_phAdashva\'sya\_ vR^iShNa\'H sha\_taM ku\_mbhA.N a\'si~nchata\_M surA\'yAH ..
##1.116.08a##  hi\_menA\_gniM ghra\_Msama\'vArayethAM pitu\_matI\_mUrja\'masmA adhattam .
##1.116.08c##  R^i\_bIse\_ atri\'mashvi\_nAva\'nIta\_munni\'nyathu\_H sarva\'gaNaM sva\_sti ..
##1.116.09a##  parA\'va\_taM nA\'satyAnudethAmu\_chchAbu\'dhnaM chakrathurji\_hmabA\'ram .
##1.116.09c##  kShara\_nnApo\_ na pA\_yanA\'ya rA\_ye sa\_hasrA\'ya\_ tR^iShya\'te\_ gota\'masya ..
##1.116.10a##  ju\_ju\_ruSho\' nAsatyo\_ta va\_vriM prAmu\'~nchataM drA\_pimi\'va\_ chyavA\'nAt .
##1.116.10c##  prAti\'rataM jahi\_tasyAyu\'rda\_srAditpati\'makR^iNutaM ka\_nInA\'m ..
##1.116.11a##  tadvA\'M narA\_ shaMsya\_M rAdhya\'M chAbhiShTi\_mannA\'satyA\_ varU\'tham .
##1.116.11c##  yadvi\_dvAMsA\' ni\_dhimi\_vApa\'gULha\_mudda\'rsha\_tAdU\_pathu\_rvanda\'nAya ..
##1.116.12a##  tadvA\'M narA sa\_naye\_ daMsa\' u\_gramA\_viShkR^i\'Nomi tanya\_turna vR^i\_ShTim .
##1.116.12c##  da\_dhya~Nha\_ yanmadhvA\'tharva\_No vA\_mashva\'sya shI\_rShNA pra yadI\'mu\_vAcha\' ..
##1.116.13a##  ajo\'havInnAsatyA ka\_rA vA\'M ma\_he yAma\'npurubhujA\_ pura\'MdhiH .
##1.116.13c##  shru\_taM tachChAsu\'riva vadhrima\_tyA hira\'NyahastamashvinAvadattam ..
##1.116.14a##  A\_sno vR^ika\'sya\_ varti\'kAma\_bhIke\' yu\_vaM na\'rA nAsatyAmumuktam .
##1.116.14c##  u\_to ka\_viM pu\'rubhujA yu\_vaM ha\_ kR^ipa\'mANamakR^iNutaM vi\_chakShe\' ..
##1.116.15a##  cha\_ritra\_M hi veri\_vAchChe\'di pa\_rNamA\_jA khe\_lasya\_ pari\'takmyAyAm .
##1.116.15c##  sa\_dyo ja~NghA\_mAya\'sIM vi\_shpalA\'yai\_ dhane\' hi\_te sarta\'ve\_ pratya\'dhattam ..
##1.116.16a##  sha\_taM me\_ShAnvR^i\_kye\' chakShadA\_namR^i\_jrAshva\_M taM pi\_tAndhaM cha\'kAra .
##1.116.16c##  tasmA\' a\_kShI nA\'satyA vi\_chakSha\_ Adha\'ttaM dasrA bhiShajAvana\_rvan ..
##1.116.17a##  A vA\_M ratha\'M duhi\_tA sUrya\'sya\_ kArShme\'vAtiShTha\_darva\'tA\_ jaya\'ntI .
##1.116.17c##  vishve\' de\_vA anva\'manyanta hR^i\_dbhiH samu\' shri\_yA nA\'satyA sachethe ..
##1.116.18a##  yadayA\'ta\_M divo\'dAsAya va\_rtirbha\_radvA\'jAyAshvinA\_ haya\'ntA .
##1.116.18c##  re\_vadu\'vAha sacha\_no ratho\' vAM vR^iSha\_bhashcha\' shiMshu\_mAra\'shcha yu\_ktA ..
##1.116.19a##  ra\_yiM su\'kSha\_traM sva\'pa\_tyamAyu\'H su\_vIrya\'M nAsatyA\_ vaha\'ntA .
##1.116.19c##  A ja\_hnAvI\_M sama\'na\_sopa\_ vAjai\_strirahno\' bhA\_gaM dadha\'tImayAtam ..
##1.116.20a##  pari\'viShTaM jAhu\_ShaM vi\_shvata\'H sIM su\_gebhi\_rnakta\'mUhathU\_ rajo\'bhiH .
##1.116.20c##  vi\_bhi\_ndunA\' nAsatyA\_ rathe\'na\_ vi parva\'tA.N ajara\_yU a\'yAtam ..
##1.116.21a##  eka\'syA\_ vasto\'rAvata\_M raNA\'ya\_ vasha\'mashvinA sa\_naye\' sa\_hasrA\' .
##1.116.21c##  nira\'hataM du\_chChunA\_ indra\'vantA pR^ithu\_shrava\'so vR^iShaNA\_varA\'tIH ..
##1.116.22a##  sha\_rasya\' chidArcha\_tkasyA\'va\_tAdA nI\_chAdu\_chchA cha\'krathu\_H pAta\'ve\_ vAH .
##1.116.22c##  sha\_yave\' chinnAsatyA\_ shachI\'bhi\_rjasu\'raye sta\_rya\'M pipyathu\_rgAm ..
##1.116.23a##  a\_va\_sya\_te stu\'va\_te kR^i\'ShNi\_yAya\' R^ijUya\_te nA\'satyA\_ shachI\'bhiH .
##1.116.23c##  pa\_shuM na na\_ShTami\'va\_ darsha\'nAya viShNA\_pva\'M dadathu\_rvishva\'kAya ..
##1.116.24a##  dasha\_ rAtrI\_rashi\'venA\_ nava\_ dyUnava\'naddhaM shnathi\_tama\_psva1\_\'ntaH .
##1.116.24c##  vipru\'taM re\_bhamu\_dani\_ pravR^i\'kta\_munni\'nyathu\_H soma\'miva sru\_veNa\' ..
##1.116.25a##  pra vA\_M daMsA\'MsyashvinAvavochama\_sya pati\'H syAM su\_gava\'H su\_vIra\'H .
##1.116.25c##  u\_ta pashya\'nnashnu\_vandI\_rghamAyu\_rasta\'mi\_vejja\'ri\_mANa\'M jagamyAm ..
##1.117.01a##  madhva\_H soma\'syAshvinA\_ madA\'ya pra\_tno hotA vi\'vAsate vAm .
##1.117.01c##  ba\_rhiShma\'tI rA\_tirvishri\'tA\_ gIri\_ShA yA\'taM nAsa\_tyopa\_ vAjai\'H ..
##1.117.02a##  yo vA\'mashvinA\_ mana\'so\_ javI\'yA\_nratha\_H svashvo\_ visha\' A\_jigA\'ti .
##1.117.02c##  yena\_ gachCha\'thaH su\_kR^ito\' duro\_NaM tena\' narA va\_rtira\_smabhya\'M yAtam ..
##1.117.03a##  R^iShi\'M narA\_vaMha\'sa\_H pA~ncha\'janyamR^i\_bIsA\_datri\'M mu~nchatho ga\_Nena\' .
##1.117.03c##  mi\_nantA\_ dasyo\_rashi\'vasya mA\_yA a\'nupU\_rvaM vR^i\'ShaNA cho\_daya\'ntA ..
##1.117.04a##  ashva\_M na gU\_Lhama\'shvinA du\_revai\_rR^iShi\'M narA vR^iShaNA re\_bhama\_psu .
##1.117.04c##  saM taM ri\'NItho\_ vipru\'ta\_M daMso\'bhi\_rna vA\'M jUryanti pU\_rvyA kR^i\_tAni\' ..
##1.117.05a##  su\_Shu\_pvAMsa\_M na nirR^i\'teru\_pasthe\_ sUrya\_M na da\'srA\_ tama\'si kShi\_yanta\'m .
##1.117.05c##  shu\_bhe ru\_kmaM na da\'rsha\_taM nikhA\'ta\_mudU\'pathurashvinA\_ vanda\'nAya ..
##1.117.06a##  tadvA\'M narA\_ shaMsya\'M pajri\_yeNa\' ka\_kShIva\'tA nAsatyA\_ pari\'jman .
##1.117.06c##  sha\_phAdashva\'sya vA\_jino\_ janA\'ya sha\_taM ku\_mbhA.N a\'si~nchata\_M madhU\'nAm ..
##1.117.07a##  yu\_vaM na\'rA stuva\_te kR^i\'ShNi\_yAya\' viShNA\_pva\'M dadathu\_rvishva\'kAya .
##1.117.07c##  ghoShA\'yai chitpitR^i\_Shade\' duro\_Ne pati\_M jUrya\'ntyA ashvinAvadattam ..
##1.117.08a##  yu\_vaM shyAvA\'ya\_ rusha\'tImadattaM ma\_haH kSho\_NasyA\'shvinA\_ kaNvA\'ya .
##1.117.08c##  pra\_vAchya\_M tadvR^i\'ShaNA kR^i\_taM vA\_M yannA\'rSha\_dAya\_ shravo\' a\_dhyadha\'ttam ..
##1.117.09a##  pu\_rU varpA\'MsyashvinA\_ dadhA\'nA\_ ni pe\_dava\' UhathurA\_shumashva\'m .
##1.117.09c##  sa\_ha\_sra\_sAM vA\_jina\_mapra\'tItamahi\_hana\'M shrava\_syaM1\_\' taru\'tram ..
##1.117.10a##  e\_tAni\' vAM shrava\_syA\' sudAnU\_ brahmA\'~NgU\_ShaM sada\'na\_M roda\'syoH .
##1.117.10c##  yadvA\'M pa\_jrAso\' ashvinA\_ hava\'nte yA\_tami\_ShA cha\' vi\_duShe\' cha\_ vAja\'m ..
##1.117.11a##  sU\_normAne\'nAshvinA gR^iNA\_nA vAja\_M viprA\'ya bhuraNA\_ rada\'ntA .
##1.117.11c##  a\_gastye\_ brahma\'NA vAvR^idhA\_nA saM vi\_shpalA\'M nAsatyAriNItam ..
##1.117.12a##  kuha\_ yAntA\' suShTu\_tiM kA\_vyasya\_ divo\' napAtA vR^iShaNA shayu\_trA .
##1.117.12c##  hira\'Nyasyeva ka\_lasha\_M nikhA\'ta\_mudU\'pathurdasha\_me a\'shvi\_nAha\'n ..
##1.117.13a##  yu\_vaM chyavA\'namashvinA\_ jara\'nta\_M puna\_ryuvA\'naM chakrathu\_H shachI\'bhiH .
##1.117.13c##  yu\_vo ratha\'M duhi\_tA sUrya\'sya sa\_ha shri\_yA nA\'satyAvR^iNIta ..
##1.117.14a##  yu\_vaM tugrA\'ya pU\_rvyebhi\_revai\'H punarma\_nyAva\'bhavataM yuvAnA .
##1.117.14c##  yu\_vaM bhu\_jyumarNa\'so\_ niH sa\'mu\_drAdvibhi\'rUhathurR^i\_jrebhi\_rashvai\'H ..
##1.117.15a##  ajo\'havIdashvinA tau\_gryo vA\_M proLha\'H samu\_drama\'vya\_thirja\'ga\_nvAn .
##1.117.15c##  niShTamU\'hathuH su\_yujA\_ rathe\'na\_ mano\'javasA vR^iShaNA sva\_sti ..
##1.117.16a##  ajo\'havIdashvinA\_ varti\'kA vAmA\_sno yatsI\_mamu\'~nchata\_M vR^ika\'sya .
##1.117.16c##  vi ja\_yuShA\' yayathu\_H sAnvadre\'rjA\_taM vi\_ShvAcho\' ahataM vi\_SheNa\' ..
##1.117.17a##  sha\_taM me\_ShAnvR^i\_kye\' mAmahA\_naM tama\_H praNI\'ta\_mashi\'vena pi\_trA .
##1.117.17c##  AkShI R^i\_jrAshve\' ashvinAvadhatta\_M jyoti\'ra\_ndhAya\' chakrathurvi\_chakShe\' ..
##1.117.18a##  shu\_nama\_ndhAya\_ bhara\'mahvaya\_tsA vR^i\_kIra\'shvinA vR^iShaNA\_ nareti\' .
##1.117.18c##  jA\_raH ka\_nIna\' iva chakShadA\_na R^i\_jrAshva\'H sha\_tameka\'M cha me\_ShAn ..
##1.117.19a##  ma\_hI vA\'mU\_tira\'shvinA mayo\_bhUru\_ta srA\_maM dhi\'ShNyA\_ saM ri\'NIthaH .
##1.117.19c##  athA\' yu\_vAmida\'hvaya\_tpura\'Mdhi\_rAga\'chChataM sIM vR^iShaNA\_vavo\'bhiH ..
##1.117.20a##  adhe\'nuM dasrA sta\_ryaM1\_\' viSha\'ktA\_mapi\'nvataM sha\_yave\' ashvinA\_ gAm .
##1.117.20c##  yu\_vaM shachI\'bhirvima\_dAya\' jA\_yAM nyU\'hathuH purumi\_trasya\_ yoShA\'m ..
##1.117.21a##  yava\_M vR^ike\'NAshvinA\_ vapa\_nteSha\'M du\_hantA\_ manu\'ShAya dasrA .
##1.117.21c##  a\_bhi dasyu\_M baku\'reNA\_ dhama\'nto\_ru jyoti\'shchakrathu\_rAryA\'ya ..
##1.117.22a##  A\_tha\_rva\_NAyA\'shvinA dadhI\_che.ashvya\_M shira\_H pratyai\'rayatam .
##1.117.22c##  sa vA\_M madhu\_ pra vo\'chadR^itA\_yantvA\_ShTraM yadda\'srAvapika\_kShya\'M vAm ..
##1.117.23a##  sadA\' kavI suma\_timA cha\'ke vA\_M vishvA\_ dhiyo\' ashvinA\_ prAva\'taM me .
##1.117.23c##  a\_sme ra\_yiM nA\'satyA bR^i\_hanta\'mapatya\_sAcha\_M shrutya\'M rarAthAm ..
##1.117.24a##  hira\'NyahastamashvinA\_ rarA\'NA pu\_traM na\'rA vadhrima\_tyA a\'dattam .
##1.117.24c##  tridhA\' ha\_ shyAva\'mashvinA\_ vika\'sta\_mujjI\_vasa\' airayataM sudAnU ..
##1.117.25a##  e\_tAni\' vAmashvinA vI\_ryA\'Ni\_ pra pU\_rvyANyA\_yavo\'.avochan .
##1.117.25c##  brahma\' kR^i\_Nvanto\' vR^iShaNA yu\_vabhyA\'M su\_vIrA\'so vi\_datha\_mA va\'dema ..
##1.118.01a##  A vA\_M ratho\' ashvinA shye\_napa\'tvA sumR^iLI\_kaH svavA\'.N yAtva\_rvA~N .
##1.118.01c##  yo martya\'sya\_ mana\'so\_ javI\'yAntrivandhu\_ro vR^i\'ShaNA\_ vAta\'raMhAH ..
##1.118.02a##  tri\_va\_ndhu\_reNa\' tri\_vR^itA\_ rathe\'na tricha\_kreNa\' su\_vR^itA yA\'tama\_rvAk .
##1.118.02c##  pinva\'ta\_M gA jinva\'ta\_marva\'to no va\_rdhaya\'tamashvinA vI\_rama\_sme ..
##1.118.03a##  pra\_vadyA\'manA su\_vR^itA\_ rathe\'na\_ dasrA\'vi\_maM shR^i\'Nuta\_M shloka\_madre\'H .
##1.118.03c##  kima\_~Nga vA\_M pratyava\'rti\_M gami\'ShThA\_hurviprA\'so ashvinA purA\_jAH ..
##1.118.04a##  A vA\'M shye\_nAso\' ashvinA vahantu\_ rathe\' yu\_ktAsa\' A\_shava\'H pata\_MgAH .
##1.118.04c##  ye a\_pturo\' di\_vyAso\_ na gR^idhrA\' a\_bhi prayo\' nAsatyA\_ vaha\'nti ..
##1.118.05a##  A vA\_M ratha\'M yuva\_tisti\'ShTha\_datra\' ju\_ShTvI na\'rA duhi\_tA sUrya\'sya .
##1.118.05c##  pari\' vA\_mashvA\_ vapu\'ShaH pata\_MgA vayo\' vahantvaru\_ShA a\_bhIke\' ..
##1.118.06a##  udvanda\'namairataM da\_MsanA\'bhi\_rudre\_bhaM da\'srA vR^iShaNA\_ shachI\'bhiH .
##1.118.06c##  niShTau\_gryaM pA\'rayathaH samu\_drAtpuna\_shchyavA\'naM chakrathu\_ryuvA\'nam ..
##1.118.07a##  yu\_vamatra\_ye.ava\'nItAya ta\_ptamUrja\'mo\_mAna\'mashvinAvadhattam .
##1.118.07c##  yu\_vaM kaNvA\_yApi\'riptAya\_ chakShu\_H pratya\'dhattaM suShTu\_tiM ju\'juShA\_NA ..
##1.118.08a##  yu\_vaM dhe\_nuM sha\_yave\' nAdhi\_tAyApi\'nvatamashvinA pU\_rvyAya\' .
##1.118.08c##  amu\'~nchata\_M varti\'kA\_maMha\'so\_ niH prati\_ ja~NghA\'M vi\_shpalA\'yA adhattam ..
##1.118.09a##  yu\_vaM shve\_taM pe\_dava\_ indra\'jUtamahi\_hana\'mashvinAdatta\_mashva\'m .
##1.118.09c##  jo\_hUtra\'ma\_ryo a\_bhibhU\'timu\_graM sa\'hasra\_sAM vR^iSha\'NaM vI\_Dva\'~Ngam ..
##1.118.10a##  tA vA\'M narA\_ svava\'se sujA\_tA havA\'mahe ashvinA\_ nAdha\'mAnAH .
##1.118.10c##  A na\_ upa\_ vasu\'matA\_ rathe\'na\_ giro\' juShA\_NA su\'vi\_tAya\' yAtam ..
##1.118.11a##  A shye\_nasya\_ java\'sA\_ nUta\'nenA\_sme yA\'taM nAsatyA sa\_joShA\'H .
##1.118.11c##  have\_ hi vA\'mashvinA rA\_taha\'vyaH shashvatta\_mAyA\' u\_Shaso\_ vyu\'ShTau ..
##1.119.01a##  A vA\_M ratha\'M purumA\_yaM ma\'no\_juva\'M jI\_rAshva\'M ya\_j~niya\'M jI\_vase\' huve .
##1.119.01c##  sa\_hasra\'ketuM va\_nina\'M sha\_tadva\'suM shruShTI\_vAna\'M varivo\_dhAma\_bhi praya\'H ..
##1.119.02a##  U\_rdhvA dhI\_tiH pratya\'sya\_ prayA\'ma\_nyadhA\'yi\_ shasma\_nsama\'yanta\_ A disha\'H .
##1.119.02c##  svadA\'mi gha\_rmaM prati\' yantyU\_taya\_ A vA\'mU\_rjAnI\_ ratha\'mashvinAruhat ..
##1.119.03a##  saM yanmi\_thaH pa\'spR^idhA\_nAso\_ agma\'ta shu\_bhe ma\_khA ami\'tA jA\_yavo\_ raNe\' .
##1.119.03c##  yu\_voraha\' prava\_Ne che\'kite\_ ratho\_ yada\'shvinA\_ vaha\'thaH sU\_rimA vara\'m ..
##1.119.04a##  yu\_vaM bhu\_jyuM bhu\_ramA\'Na\_M vibhi\'rga\_taM svayu\'ktibhirni\_vaha\'ntA pi\_tR^ibhya\_ A .
##1.119.04c##  yA\_si\_ShTaM va\_rtirvR^i\'ShaNA vije\_nyaM1\_\' divo\'dAsAya\_ mahi\' cheti vA\_mava\'H ..
##1.119.05a##  yu\_vora\'shvinA\_ vapu\'She yuvA\_yuja\_M ratha\_M vANI\' yematurasya\_ shardhya\'m .
##1.119.05c##  A vA\'M pati\_tvaM sa\_khyAya\' ja\_gmuShI\_ yoShA\'vR^iNIta\_ jenyA\' yu\_vAM patI\' ..
##1.119.06a##  yu\_vaM re\_bhaM pari\'ShUteruruShyatho hi\_mena\' gha\_rmaM pari\'tapta\_matra\'ye .
##1.119.06c##  yu\_vaM sha\_yora\'va\_saM pi\'pyathu\_rgavi\_ pra dI\_rgheNa\_ vanda\'nastA\_ryAyu\'ShA ..
##1.119.07a##  yu\_vaM vanda\'na\_M nirR^i\'taM jara\_NyayA\_ ratha\_M na da\'srA kara\_NA sami\'nvathaH .
##1.119.07c##  kShetrA\_dA vipra\'M janatho vipa\_nyayA\_ pra vA\_matra\' vidha\_te da\_MsanA\' bhuvat ..
##1.119.08a##  aga\'chChata\_M kR^ipa\'mANaM parA\_vati\' pi\_tuH svasya\_ tyaja\'sA\_ nibA\'dhitam .
##1.119.08c##  sva\'rvatIri\_ta U\_tIryu\_voraha\' chi\_trA a\_bhIke\' abhavanna\_bhiShTa\'yaH ..
##1.119.09a##  u\_ta syA vA\_M madhu\'ma\_nmakShi\'kArapa\_nmade\_ soma\'syaushi\_jo hu\'vanyati .
##1.119.09c##  yu\_vaM da\'dhI\_cho mana\_ A vi\'vAsa\_tho.athA\_ shira\_H prati\' vA\_mashvya\'M vadat ..
##1.119.10a##  yu\_vaM pe\_dave\' puru\_vAra\'mashvinA spR^i\_dhAM shve\_taM ta\'ru\_tAra\'M duvasyathaH .
##1.119.10c##  sharyai\'ra\_bhidyu\_M pR^ita\'nAsu du\_ShTara\'M cha\_rkR^itya\_mindra\'miva charShaNI\_saha\'m ..
##1.120.01a##  kA rA\'dha\_ddhotrA\'shvinA vA\_M ko vA\_M joSha\' u\_bhayo\'H .
##1.120.01c##  ka\_thA vi\'dhA\_tyapra\'chetAH ..
##1.120.02a##  vi\_dvAMsA\_viddura\'H pR^ichChe\_davi\'dvAni\_tthApa\'ro ache\_tAH .
##1.120.02c##  nU chi\_nnu marte\_ akrau\' ..
##1.120.03a##  tA vi\_dvAMsA\' havAmahe vA\_M tA no\' vi\_dvAMsA\_ manma\' vochetama\_dya .
##1.120.03c##  prArcha\_ddaya\'mAno yu\_vAku\'H ..
##1.120.04a##  vi pR^i\'chChAmi pA\_kyA\_3\_\' na de\_vAnvaSha\'TkR^itasyAdbhu\_tasya\' dasrA .
##1.120.04c##  pA\_taM cha\_ sahya\'so yu\_vaM cha\_ rabhya\'so naH ..
##1.120.05a##  pra yA ghoShe\_ bhR^iga\'vANe\_ na shobhe\_ yayA\' vA\_chA yaja\'ti pajri\_yo vA\'m .
##1.120.05c##  praiSha\_yurna vi\_dvAn ..
##1.120.06a##  shru\_taM gA\'ya\_traM taka\'vAnasyA\_haM chi\_ddhi ri\_rebhA\'shvinA vAm .
##1.120.06c##  AkShI shu\'bhaspatI\_ dan ..
##1.120.07a##  yu\_vaM hyAsta\'M ma\_ho ranyu\_vaM vA\_ yanni\_rata\'taMsatam .
##1.120.07c##  tA no\' vasU sugo\_pA syA\'taM pA\_taM no\_ vR^ikA\'daghA\_yoH ..
##1.120.08a##  mA kasmai\' dhAtama\_bhya\'mi\_triNe\' no\_ mAkutrA\' no gR^i\_hebhyo\' dhe\_navo\' guH .
##1.120.08c##  sta\_nA\_bhujo\_ ashi\'shvIH ..
##1.120.09a##  du\_hI\_yanmi\_tradhi\'taye yu\_vAku\' rA\_ye cha\' no mimI\_taM vAja\'vatyai .
##1.120.09c##  i\_She cha\' no mimItaM dhenu\_matyai\' ..
##1.120.10a##  a\_shvino\'rasana\_M ratha\'mana\_shvaM vA\_jinI\'vatoH .
##1.120.10c##  tenA\_haM bhUri\' chAkana ..
##1.120.11a##  a\_yaM sa\'maha mA tanU\_hyAte\_ janA\_.N anu\' .
##1.120.11c##  so\_ma\_peya\'M su\_kho ratha\'H ..
##1.120.12a##  adha\_ svapna\'sya\_ nirvi\_de.abhu\'~njatashcha re\_vata\'H .
##1.120.12c##  u\_bhA tA basri\' nashyataH ..
##1.121.01a##  kadi\_tthA nR^I.NH pAtra\'M devaya\_tAM shrava\_dgiro\_ a~Ngi\'rasAM tura\_Nyan .
##1.121.01c##  pra yadAna\_Dvisha\_ A ha\_rmyasyo\_ru kra\'Msate adhva\_re yaja\'traH ..
##1.121.02a##  stambhI\'ddha\_ dyAM sa dha\_ruNa\'M pruShAyadR^i\_bhurvAjA\'ya\_ dravi\'Na\_M naro\_ goH .
##1.121.02c##  anu\' sva\_jAM ma\'hi\_Shashcha\'kShata\_ vrAM menA\_mashva\'sya\_ pari\' mA\_tara\_M goH ..
##1.121.03a##  nakSha\_ddhava\'maru\_NIH pU\_rvyaM rAT tu\_ro vi\_shAma~Ngi\'rasA\_manu\_ dyUn .
##1.121.03c##  takSha\_dvajra\_M niyu\'taM ta\_stambha\_ddyAM chatu\'Shpade\_ naryA\'ya dvi\_pAde\' ..
##1.121.04a##  a\_sya made\' sva\_rya\'M dA R^i\_tAyApI\'vR^itamu\_sriyA\'NA\_manI\'kam .
##1.121.04c##  yaddha\' pra\_sarge\' trika\_kumni\_varta\_dapa\_ druho\_ mAnu\'Shasya\_ duro\' vaH ..
##1.121.05a##  tubhya\_M payo\_ yatpi\_tarA\_vanI\'tA\_M rAdha\'H su\_reta\'stu\_raNe\' bhura\_NyU .
##1.121.05c##  shuchi\_ yatte\_ rekNa\_ Aya\'janta saba\_rdughA\'yA\_H paya\' u\_sriyA\'yAH ..
##1.121.06a##  adha\_ pra ja\'j~ne ta\_raNi\'rmamattu\_ pra ro\'chya\_syA u\_Shaso\_ na sUra\'H .
##1.121.06c##  indu\_ryebhi\_rAShTa\_ svedu\'havyaiH sru\_veNa\' si\_~ncha~nja\_raNA\_bhi dhAma\' ..
##1.121.07a##  svi\_dhmA yadva\_nadhi\'tirapa\_syAtsUro\' adhva\_re pari\_ rodha\'nA\_ goH .
##1.121.07c##  yaddha\' pra\_bhAsi\_ kR^itvyA\_.N anu\_ dyUnana\'rvishe pa\_shviShe\' tu\_rAya\' ..
##1.121.08a##  a\_ShTA ma\_ho di\_va Ado\_ harI\' i\_ha dyu\'mnA\_sAha\'ma\_bhi yo\'dhA\_na utsa\'m .
##1.121.08c##  hari\_M yatte\' ma\_ndina\'M du\_kShanvR^i\_dhe gora\'bhasa\_madri\'bhirvA\_tApya\'m ..
##1.121.09a##  tvamA\'ya\_saM prati\' vartayo\_ gordi\_vo ashmA\'na\_mupa\'nIta\_mR^ibhvA\' .
##1.121.09c##  kutsA\'ya\_ yatra\' puruhUta va\_nva~nChuShNa\'mana\_ntaiH pa\'ri\_yAsi\' va\_dhaiH ..
##1.121.10a##  pu\_rA yatsUra\_stama\'so\_ apI\'te\_stama\'drivaH phali\_gaM he\_tima\'sya .
##1.121.10c##  shuShNa\'sya chi\_tpari\'hita\_M yadojo\' di\_vaspari\_ sugra\'thita\_M tadAda\'H ..
##1.121.11a##  anu\' tvA ma\_hI pAja\'sI acha\_kre dyAvA\_kShAmA\' madatAmindra\_ karma\'n .
##1.121.11c##  tvaM vR^i\_tramA\_shayA\'naM si\_rAsu\' ma\_ho vajre\'Na siShvapo va\_rAhu\'m ..
##1.121.12a##  tvami\'ndra\_ naryo\_ yA.N avo\_ nR^IntiShThA\_ vAta\'sya su\_yujo\_ vahi\'ShThAn .
##1.121.12c##  yaM te\' kA\_vya u\_shanA\' ma\_ndina\_M dAdvR^i\'tra\_haNa\_M pArya\'M tatakSha\_ vajra\'m ..
##1.121.13a##  tvaM sUro\' ha\_rito\' rAmayo\_ nR^Inbhara\'chcha\_krameta\'sho\_ nAyami\'ndra .
##1.121.13c##  prAsya\' pA\_raM na\'va\_tiM nA\_vyA\'nA\_mapi\' ka\_rtama\'varta\_yo.aya\'jyUn ..
##1.121.14a##  tvaM no\' a\_syA i\'ndra du\_rhaNA\'yAH pA\_hi va\'jrivo duri\_tAda\_bhIke\' .
##1.121.14c##  pra no\_ vAjA\'nra\_thyo\_3\_\' ashva\'budhyAni\_She ya\'ndhi\_ shrava\'se sU\_nR^itA\'yai ..
##1.121.15a##  mA sA te\' a\_smatsu\'ma\_tirvi da\'sa\_dvAja\'pramaha\_H samiSho\' varanta .
##1.121.15c##  A no\' bhaja maghava\_ngoShva\_ryo maMhi\'ShThAste sadha\_mAda\'H syAma ..
##1.122.01a##  pra va\_H pAnta\'M raghumanya\_vo.andho\' ya\_j~naM ru\_drAya\' mI\_LhuShe\' bharadhvam .
##1.122.01c##  di\_vo a\'sto\_Shyasu\'rasya vI\_rairi\'Shu\_dhyeva\' ma\_ruto\_ roda\'syoH ..
##1.122.02a##  patnI\'va pU\_rvahU\'tiM vAvR^i\_dhadhyA\' u\_ShAsA\_naktA\' puru\_dhA vidA\'ne .
##1.122.02c##  sta\_rIrnAtka\_M vyu\'ta\_M vasA\'nA\_ sUrya\'sya shri\_yA su\_dR^ishI\_ hira\'NyaiH ..
##1.122.03a##  ma\_mattu\' na\_H pari\'jmA vasa\_rhA ma\_mattu\_ vAto\' a\_pAM vR^iSha\'NvAn .
##1.122.03c##  shi\_shI\_tami\'ndrAparvatA yu\_vaM na\_stanno\_ vishve\' varivasyantu de\_vAH ..
##1.122.04a##  u\_ta tyA me\' ya\_shasA\' shveta\_nAyai\_ vyantA\_ pAntau\'shi\_jo hu\_vadhyai\' .
##1.122.04c##  pra vo\_ napA\'tama\_pAM kR^i\'Nudhva\_M pra mA\_tarA\' rAspi\_nasyA\_yoH ..
##1.122.05a##  A vo\' ruva\_Nyumau\'shi\_jo hu\_vadhyai\_ ghoShe\'va\_ shaMsa\_marju\'nasya\_ naMshe\' .
##1.122.05c##  pra va\'H pU\_ShNe dA\_vana\_ A.N achChA\' vocheya va\_sutA\'tima\_gneH ..
##1.122.06a##  shru\_taM me\' mitrAvaruNA\_ have\_mota shru\'ta\_M sada\'ne vi\_shvata\'H sIm .
##1.122.06c##  shrotu\' na\_H shrotu\'rAtiH su\_shrotu\'H su\_kShetrA\_ sindhu\'ra\_dbhiH ..
##1.122.07a##  stu\_She sA vA\'M varuNa mitra rA\_tirgavA\'M sha\_tA pR^i\_kShayA\'meShu pa\_jre .
##1.122.07c##  shru\_tara\'the pri\_yara\'the\_ dadhA\'nAH sa\_dyaH pu\_ShTiM ni\'rundhA\_nAso\' agman ..
##1.122.08a##  a\_sya stu\'She\_ mahi\'maghasya\_ rAdha\_H sachA\' sanema\_ nahu\'ShaH su\_vIrA\'H .
##1.122.08c##  jano\_ yaH pa\_jrebhyo\' vA\_jinI\'vA\_nashvA\'vato ra\_thino\_ mahya\'M sU\_riH ..
##1.122.09a##  jano\_ yo mi\'trAvaruNAvabhi\_dhruga\_po na vA\'M su\_notya\'kShNayA\_dhruk .
##1.122.09c##  sva\_yaM sa yakShma\_M hR^ida\'ye\_ ni dha\'tta\_ Apa\_ yadI\_M hotrA\'bhirR^i\_tAvA\' ..
##1.122.10a##  sa vrAdha\'to\_ nahu\'Sho\_ daMsu\'jUta\_H shardha\'staro na\_rAM gU\_rtashra\'vAH .
##1.122.10c##  visR^i\'ShTarAtiryAti bALha\_sR^itvA\_ vishvA\'su pR^i\_tsu sada\_michChUra\'H ..
##1.122.11a##  adha\_ gmantA\_ nahu\'Sho\_ hava\'M sU\_reH shrotA\' rAjAno a\_mR^ita\'sya mandrAH .
##1.122.11c##  na\_bho\_juvo\_ yanni\'ra\_vasya\_ rAdha\_H prasha\'staye mahi\_nA ratha\'vate ..
##1.122.12a##  e\_taM shardha\'M dhAma\_ yasya\' sU\_reritya\'vocha\_ndasha\'tayasya\_ naMshe\' .
##1.122.12c##  dyu\_mnAni\_ yeShu\' va\_sutA\'tI rA\_ranvishve\' sanvantu prabhR^i\_theShu\_ vAja\'m ..
##1.122.13a##  mandA\'mahe\_ dasha\'tayasya dhA\_serdviryatpa~ncha\_ bibhra\'to\_ yantyannA\' .
##1.122.13c##  kimi\_ShTAshva\' i\_ShTara\'shmire\_ta I\'shA\_nAsa\_staru\'Sha R^i~njate\_ nR^In ..
##1.122.14a##  hira\'NyakarNaM maNigrIva\_marNa\_stanno\_ vishve\' varivasyantu de\_vAH .
##1.122.14c##  a\_ryo gira\'H sa\_dya A ja\_gmuShI\_rosrAshchA\'kantU\_bhaye\'Shva\_sme ..
##1.122.15a##  cha\_tvAro\' mA masha\_rshAra\'sya\_ shishva\_strayo\_ rAj~na\_ Aya\'vasasya ji\_ShNoH .
##1.122.15c##  ratho\' vAM mitrAvaruNA dI\_rghApsA\_H syUma\'gabhasti\_H sUro\_ nAdyau\'t ..
##1.123.01a##  pR^i\_thU ratho\_ dakShi\'NAyA ayo\_jyaina\'M de\_vAso\' a\_mR^itA\'so asthuH .
##1.123.01c##  kR^i\_ShNAduda\'sthAda\_ryA\_3\_\' vihA\'yA\_shchiki\'tsantI\_ mAnu\'ShAya\_ kShayA\'ya ..
##1.123.02a##  pUrvA\_ vishva\'smA\_dbhuva\'nAdabodhi\_ jaya\'ntI\_ vAja\'M bR^iha\_tI sanu\'trI .
##1.123.02c##  u\_chchA vya\'khyadyuva\_tiH pu\'na\_rbhUroShA a\'ganpratha\_mA pU\_rvahU\'tau ..
##1.123.03a##  yada\_dya bhA\_gaM vi\_bhajA\'si\_ nR^ibhya\_ uSho\' devi martya\_trA su\'jAte .
##1.123.03c##  de\_vo no\_ atra\' savi\_tA damU\'nA\_ anA\'gaso vochati\_ sUryA\'ya ..
##1.123.04a##  gR^i\_haMgR^i\'hamaha\_nA yA\_tyachChA\' di\_vedi\'ve\_ adhi\_ nAmA\_ dadhA\'nA .
##1.123.04c##  siShA\'santI dyota\_nA shashva\_dAgA\_dagra\'magra\_midbha\'jate\_ vasU\'nAm ..
##1.123.05a##  bhaga\'sya\_ svasA\_ varu\'Nasya jA\_miruSha\'H sUnR^ite pratha\_mA ja\'rasva .
##1.123.05c##  pa\_shchA sa da\'ghyA\_ yo a\_ghasya\' dhA\_tA jaye\'ma\_ taM dakShi\'NayA\_ rathe\'na ..
##1.123.06a##  udI\'ratAM sU\_nR^itA\_ utpura\'MdhI\_ruda\_gnaya\'H shushuchA\_nAso\' asthuH .
##1.123.06c##  spA\_rhA vasU\'ni\_ tama\_sApa\'gULhA\_viShkR^i\'Nvantyu\_Shaso\' vibhA\_tIH ..
##1.123.07a##  apA\_nyadetya\_bhya1\_\'nyade\'ti\_ viShu\'rUpe\_ aha\'nI\_ saM cha\'rete .
##1.123.07c##  pa\_ri\_kShito\_stamo\' a\_nyA guhA\'ka\_radyau\'du\_ShAH shoshu\'chatA\_ rathe\'na ..
##1.123.08a##  sa\_dR^ishI\'ra\_dya sa\_dR^ishI\_ridu\_ shvo dI\_rghaM sa\'chante\_ varu\'Nasya\_ dhAma\' .
##1.123.08c##  a\_na\_va\_dyAstri\_Mshata\_M yoja\'nA\_nyekai\'kA\_ kratu\_M pari\' yanti sa\_dyaH ..
##1.123.09a##  jA\_na\_tyahna\'H pratha\_masya\_ nAma\' shu\_krA kR^i\_ShNAda\'janiShTa shvitI\_chI .
##1.123.09c##  R^i\_tasya\_ yoShA\_ na mi\'nAti\_ dhAmAha\'raharniShkR^i\_tamA\_chara\'ntI ..
##1.123.10a##  ka\_nye\'va ta\_nvA\_3\_\' shAsha\'dAnA\_.N eShi\' devi de\_vamiya\'kShamANam .
##1.123.10c##  sa\_Msmaya\'mAnA yuva\_tiH pu\_rastA\'dA\_virvakShA\'Msi kR^iNuShe vibhA\_tI ..
##1.123.11a##  su\_sa\_MkA\_shA mA\_tR^imR^i\'ShTeva\_ yoShA\_vista\_nva\'M kR^iNuShe dR^i\_she kam .
##1.123.11c##  bha\_drA tvamu\'Sho vita\_raM vyu\'chCha\_ na tatte\' a\_nyA u\_Shaso\' nashanta ..
##1.123.12a##  ashvA\'vatI\_rgoma\'tIrvi\_shvavA\'rA\_ yata\'mAnA ra\_shmibhi\_H sUrya\'sya .
##1.123.12c##  parA\' cha\_ yanti\_ puna\_rA cha\' yanti bha\_drA nAma\_ vaha\'mAnA u\_ShAsa\'H ..
##1.123.13a##  R^i\_tasya\' ra\_shmima\'nu\_yachCha\'mAnA bha\_drambha\'dra\_M kratu\'ma\_smAsu\' dhehi .
##1.123.13c##  uSho\' no a\_dya su\_havA\_ vyu\'chChA\_smAsu\_ rAyo\' ma\_ghava\'tsu cha syuH ..
##1.124.01a##  u\_ShA u\_chChantI\' samidhA\_ne a\_gnA u\_dyansUrya\' urvi\_yA jyoti\'rashret .
##1.124.01c##  de\_vo no\_ atra\' savi\_tA nvartha\_M prAsA\'vIddvi\_patpra chatu\'Shpadi\_tyai ..
##1.124.02a##  ami\'natI\_ daivyA\'ni vra\_tAni\' pramina\_tI ma\'nu\_ShyA\' yu\_gAni\' .
##1.124.02c##  I\_yuShI\'NAmupa\_mA shashva\'tInAmAyatI\_nAM pra\'tha\_moShA vya\'dyaut ..
##1.124.03a##  e\_ShA di\_vo du\'hi\_tA pratya\'darshi\_ jyoti\_rvasA\'nA sama\_nA pu\_rastA\'t .
##1.124.03c##  R^i\_tasya\_ panthA\_manve\'ti sA\_dhu pra\'jAna\_tIva\_ na disho\' minAti ..
##1.124.04a##  upo\' adarshi shu\_ndhyuvo\_ na vakSho\' no\_dhA i\'vA\_vira\'kR^ita pri\_yANi\' .
##1.124.04c##  a\_dma\_sanna sa\'sa\_to bo\_dhaya\'ntI shashvatta\_mAgA\_tpuna\'re\_yuShI\'NAm ..
##1.124.05a##  pUrve\_ ardhe\_ raja\'so a\_ptyasya\_ gavA\_M jani\'tryakR^ita\_ pra ke\_tum .
##1.124.05c##  vyu\' prathate vita\_raM varI\'ya\_ obhA pR^i\_NantI\' pi\_troru\_pasthA\' ..
##1.124.06a##  e\_vede\_ShA pu\'ru\_tamA\' dR^i\_she kaM nAjA\'mi\_M na pari\' vR^iNakti jA\_mim .
##1.124.06c##  a\_re\_pasA\' ta\_nvA\_3\_\' shAsha\'dAnA\_ nArbhA\_dISha\'te\_ na ma\_ho vi\'bhA\_tI ..
##1.124.07a##  a\_bhrA\_teva\' pu\_Msa e\'ti pratI\_chI ga\'rtA\_rugi\'va sa\_naye\_ dhanA\'nAm .
##1.124.07c##  jA\_yeva\_ patya\' usha\_tI su\_vAsA\' u\_ShA ha\_sreva\_ ni ri\'NIte\_ apsa\'H ..
##1.124.08a##  svasA\_ svasre\_ jyAya\'syai\_ yoni\'mArai\_gapai\'tyasyAH prati\_chakShye\'va .
##1.124.08c##  vyu\_chChantI\' ra\_shmibhi\_H sUrya\'syA\_~njya\'~Nkte samana\_gA i\'va\_ vrAH ..
##1.124.09a##  A\_sAM pUrvA\'sA\_maha\'su\_ svasR^I\'NA\_mapa\'rA\_ pUrvA\'ma\_bhye\'ti pa\_shchAt .
##1.124.09c##  tAH pra\'tna\_vannavya\'sIrnU\_nama\_sme re\_vadu\'chChantu su\_dinA\' u\_ShAsa\'H ..
##1.124.10a##  pra bo\'dhayoShaH pR^iNa\_to ma\'gho\_nyabu\'dhyamAnAH pa\_Naya\'H sasantu .
##1.124.10c##  re\_vadu\'chCha ma\_ghava\'dbhyo maghoni re\_vatsto\_tre sU\'nR^ite jA\_raya\'ntI ..
##1.124.11a##  ave\_yama\'shvaidyuva\_tiH pu\_rastA\'dyu\_~Nkte gavA\'maru\_NAnA\_manI\'kam .
##1.124.11c##  vi nU\_namu\'chChA\_dasa\'ti\_ pra ke\_turgR^i\_haMgR^i\'ha\_mupa\' tiShThAte a\_gniH ..
##1.124.12a##  utte\_ vaya\'shchidvasa\_tera\'papta\_nnara\'shcha\_ ye pi\'tu\_bhAjo\_ vyu\'ShTau .
##1.124.12c##  a\_mA sa\_te va\'hasi\_ bhUri\' vA\_mamuSho\' devi dA\_shuShe\_ martyA\'ya ..
##1.124.13a##  asto\'DhvaM stomyA\_ brahma\'NA\_ me.avI\'vR^idhadhvamusha\_tIru\'ShAsaH .
##1.124.13c##  yu\_ShmAka\'M devI\_rava\'sA sanema saha\_sriNa\'M cha sha\_tina\'M cha\_ vAja\'m ..
##1.125.01a##  prA\_tA ratna\'M prAta\_ritvA\' dadhAti\_ taM chi\'ki\_tvAnpra\'ti\_gR^ihyA\_ ni dha\'tte .
##1.125.01c##  tena\' pra\_jAM va\_rdhaya\'mAna\_ AyU\' rA\_yaspoShe\'Na sachate su\_vIra\'H ..
##1.125.02a##  su\_gura\'satsuhira\_NyaH svashvo\' bR^i\_hada\'smai\_ vaya\_ indro\' dadhAti .
##1.125.02c##  yastvA\_yanta\_M vasu\'nA prAtaritvo mu\_kShIja\'yeva\_ padi\'mutsi\_nAti\' ..
##1.125.03a##  Aya\'ma\_dya su\_kR^ita\'M prA\_tari\_chChanni\_ShTeH pu\_traM vasu\'matA\_ rathe\'na .
##1.125.03c##  a\_MshoH su\_taM pA\'yaya matsa\_rasya\' kSha\_yadvI\'raM vardhaya sU\_nR^itA\'bhiH ..
##1.125.04a##  upa\' kSharanti\_ sindha\'vo mayo\_bhuva\' IjA\_naM cha\' ya\_kShyamA\'NaM cha dhe\_nava\'H .
##1.125.04c##  pR^i\_Nanta\'M cha\_ papu\'riM cha shrava\_syavo\' ghR^i\_tasya\_ dhArA\_ upa\' yanti vi\_shvata\'H ..
##1.125.05a##  nAka\'sya pR^i\_ShThe adhi\' tiShThati shri\_to yaH pR^i\_NAti\_ sa ha\' de\_veShu\' gachChati .
##1.125.05c##  tasmA\_ Apo\' ghR^i\_tama\'rShanti\_ sindha\'va\_stasmA\' i\_yaM dakShi\'NA pinvate\_ sadA\' ..
##1.125.06a##  dakShi\'NAvatA\_midi\_mAni\' chi\_trA dakShi\'NAvatAM di\_vi sUryA\'saH .
##1.125.06c##  dakShi\'NAvanto a\_mR^ita\'M bhajante\_ dakShi\'NAvanta\_H pra ti\'ranta\_ Ayu\'H ..
##1.125.07a##  mA pR^i\_Nanto\_ duri\'ta\_mena\_ Ara\_nmA jA\'riShuH sU\_raya\'H suvra\_tAsa\'H .
##1.125.07c##  a\_nyasteShA\'M pari\_dhira\'stu\_ kashchi\_dapR^i\'Nantama\_bhi saM ya\'ntu\_ shokA\'H ..
##1.126.01a##  ama\'ndA\_nstomA\_npra bha\'re manI\_ShA sindhA\_vadhi\' kShiya\_to bhA\_vyasya\' .
##1.126.01c##  yo me\' sa\_hasra\_mami\'mIta sa\_vAna\_tUrto\_ rAjA\_ shrava\' i\_chChamA\'naH ..
##1.126.02a##  sha\_taM rAj~no\_ nAdha\'mAnasya ni\_ShkA~nCha\_tamashvA\_npraya\'tAnsa\_dya Ada\'m .
##1.126.02c##  sha\_taM ka\_kShIvA\_.N asu\'rasya\_ gonA\'M di\_vi shravo\_.ajara\_mA ta\'tAna ..
##1.126.03a##  upa\' mA shyA\_vAH sva\_naye\'na da\_ttA va\_dhUma\'nto\_ dasha\_ rathA\'so asthuH .
##1.126.03c##  Sha\_ShTiH sa\_hasra\_manu\_ gavya\_mAgA\_tsana\'tka\_kShIvA\'.N abhipi\_tve ahnA\'m ..
##1.126.04a##  cha\_tvA\_ri\_Mshaddasha\'rathasya\_ shoNA\'H sa\_hasra\_syAgre\_ shreNi\'M nayanti .
##1.126.04c##  ma\_da\_chyuta\'H kR^isha\_nAva\'to\_ atyA\'nka\_kShIva\'nta\_ uda\'mR^ikShanta pa\_jrAH ..
##1.126.05a##  pUrvA\_manu\_ praya\'ti\_mA da\'de va\_strInyu\_ktA.N a\_ShTAva\_ridhA\'yaso\_ gAH .
##1.126.05c##  su\_bandha\'vo\_ ye vi\_shyA\' iva\_ vrA ana\'svanta\_H shrava\_ aiSha\'nta pa\_jrAH ..
##1.126.06a##  Aga\'dhitA\_ pari\'gadhitA\_ yA ka\'shI\_keva\_ ja~Nga\'he .
##1.126.06c##  dadA\'ti\_ mahya\_M yAdu\'rI\_ yAshU\'nAM bho\_jyA\' sha\_tA ..
##1.126.07a##  upo\'pa me\_ parA\' mR^isha\_ mA me\' da\_bhrANi\' manyathAH .
##1.126.07c##  sarvA\_hama\'smi roma\_shA ga\_ndhArI\'NAmivAvi\_kA ..
##1.127.01a##  a\_gniM hotA\'raM manye\_ dAsva\'nta\_M vasu\'M sU\_nuM saha\'so jA\_tave\'dasa\_M vipra\_M na jA\_tave\'dasam .
##1.127.01d##  ya U\_rdhvayA\' svadhva\_ro de\_vo de\_vAchyA\' kR^i\_pA .
##1.127.01f##  ghR^i\_tasya\_ vibhrA\'ShTi\_manu\' vaShTi sho\_chiShA\_juhvA\'nasya sa\_rpiSha\'H ..
##1.127.02a##  yaji\'ShThaM tvA\_ yaja\'mAnA huvema\_ jyeShTha\_ma~Ngi\'rasAM vipra\_ manma\'bhi\_rvipre\'bhiH shukra\_ manma\'bhiH .
##1.127.02d##  pari\'jmAnamiva\_ dyAM hotA\'raM charShaNI\_nAm .
##1.127.02f##  sho\_chiShke\'sha\_M vR^iSha\'Na\_M yami\_mA visha\_H prAva\'ntu jU\_taye\_ visha\'H ..
##1.127.03a##  sa hi pu\_rU chi\_doja\'sA vi\_rukma\'tA\_ dIdyA\'no\_ bhava\'ti druhaMta\_raH pa\'ra\_shurna dru\'haMta\_raH .
##1.127.03d##  vI\_Lu chi\_dyasya\_ samR^i\'tau\_ shruva\_dvane\'va\_ yatsthi\_ram .
##1.127.03f##  ni\_HShaha\'mANo yamate\_ nAya\'te dhanvA\_sahA\_ nAya\'te ..
##1.127.04a##  dR^i\_LhA chi\'dasmA\_ anu\' du\_ryathA\' vi\_de teji\'ShThAbhira\_raNi\'bhirdA\_ShTyava\'se\_.agnaye\' dA\_ShTyava\'se .
##1.127.04d##  pra yaH pu\_rUNi\_ gAha\'te\_ takSha\_dvane\'va sho\_chiShA\' .
##1.127.04f##  sthi\_rA chi\_dannA\_ ni ri\'NA\_tyoja\'sA\_ ni sthi\_rANi\' chi\_doja\'sA ..
##1.127.05a##  tama\'sya pR^i\_kShamupa\'rAsu dhImahi\_ nakta\_M yaH su\_darsha\'taro\_ divA\'tarA\_daprA\'yuShe\_ divA\'tarAt .
##1.127.05d##  Ada\_syAyu\_rgrabha\'NavadvI\_Lu sharma\_ na sU\_nave\' .
##1.127.05f##  bha\_ktamabha\'kta\_mavo\_ vyanto\' a\_jarA\' a\_gnayo\_ vyanto\' a\_jarA\'H ..
##1.127.06a##  sa hi shardho\_ na mAru\'taM tuvi\_ShvaNi\_rapna\'svatIShU\_rvarA\'svi\_ShTani\_rArta\'nAsvi\_ShTani\'H .
##1.127.06d##  Ada\'ddha\_vyAnyA\'da\_dirya\_j~nasya\' ke\_tura\_rhaNA\' .
##1.127.06f##  adha\' smAsya\_ harSha\'to\_ hR^iShI\'vato\_ vishve\' juShanta\_ panthA\_M nara\'H shu\_bhe na panthA\'m ..
##1.127.07a##  dvi\_tA yadI\'M kI\_stAso\' a\_bhidya\'vo nama\_syanta\' upa\_vocha\'nta\_ bhR^iga\'vo ma\_thnanto\' dA\_shA bhR^iga\'vaH .
##1.127.07d##  a\_gnirI\'she\_ vasU\'nA\_M shuchi\_ryo dha\_rNire\'ShAm .
##1.127.07f##  pri\_yA.N a\'pi\_dhI.Nrva\'niShIShTa\_ medhi\'ra\_ A va\'niShIShTa\_ medhi\'raH ..
##1.127.08a##  vishvA\'sAM tvA vi\_shAM pati\'M havAmahe\_ sarvA\'sAM samA\_naM dampa\'tiM bhu\_je sa\_tyagi\'rvAhasaM bhu\_je .
##1.127.08d##  ati\'thi\_M mAnu\'ShANAM pi\_turna yasyA\'sa\_yA .
##1.127.08f##  a\_mI cha\_ vishve\' a\_mR^itA\'sa\_ A vayo\' ha\_vyA de\_veShvA vaya\'H ..
##1.127.09a##  tvama\'gne\_ saha\'sA\_ saha\'ntamaH shu\_Shminta\'mo jAyase de\_vatA\'taye ra\_yirna de\_vatA\'taye .
##1.127.09d##  shu\_Shminta\'mo\_ hi te\_ mado\' dyu\_mninta\'ma u\_ta kratu\'H .
##1.127.09f##  adha\' smA te\_ pari\' charantyajara shruShTI\_vAno\_ nAja\'ra ..
##1.127.10a##  pra vo\' ma\_he saha\'sA\_ saha\'svata uSha\_rbudhe\' pashu\_She nAgnaye\_ stomo\' babhUtva\_gnaye\' .
##1.127.10d##  prati\_ yadI\'M ha\_viShmA\_nvishvA\'su\_ kShAsu\_ jogu\'ve .
##1.127.10f##  agre\' re\_bho na ja\'rata R^iShU\_NAM jUrNi\_rhota\' R^iShU\_NAm ..
##1.127.11a##  sa no\_ nedi\'ShTha\_M dadR^i\'shAna\_ A bha\_rAgne\' de\_vebhi\_H sacha\'nAH suche\_tunA\' ma\_ho rA\_yaH su\'che\_tunA\' .
##1.127.11d##  mahi\' shaviShTha naskR^idhi sa\_MchakShe\' bhu\_je a\_syai .
##1.127.11f##  mahi\' sto\_tR^ibhyo\' maghavansu\_vIrya\_M mathI\'ru\_gro na shava\'sA ..
##1.128.01a##  a\_yaM jA\'yata\_ manu\'Sho\_ dharI\'maNi\_ hotA\_ yaji\'ShTha u\_shijA\_manu\' vra\_tama\_gniH svamanu\' vra\_tam .
##1.128.01d##  vi\_shvashru\'ShTiH sakhIya\_te ra\_yiri\'va shravasya\_te .
##1.128.01f##  ada\'bdho\_ hotA\_ ni Sha\'dadi\_Laspa\_de pari\'vIta i\_Laspa\_de ..
##1.128.02a##  taM ya\'j~na\_sAdha\_mapi\' vAtayAmasyR^i\_tasya\' pa\_thA nama\'sA ha\_viShma\'tA de\_vatA\'tA ha\_viShma\'tA .
##1.128.02d##  sa na\' U\_rjAmu\_pAbhR^i\'tya\_yA kR^i\_pA na jU\'ryati .
##1.128.02f##  yaM mA\'ta\_rishvA\_ mana\'ve parA\_vato\' de\_vaM bhAH pa\'rA\_vata\'H ..
##1.128.03a##  eve\'na sa\_dyaH parye\'ti\_ pArthi\'vaM muhu\_rgI reto\' vR^iSha\_bhaH kani\'krada\_ddadha\_dreta\_H kani\'kradat .
##1.128.03d##  sha\_taM chakShA\'No a\_kShabhi\'rde\_vo vane\'Shu tu\_rvaNi\'H .
##1.128.03f##  sado\_ dadhA\'na\_ upa\'reShu\_ sAnu\'Shva\_gniH pare\'Shu\_ sAnu\'Shu ..
##1.128.04a##  sa su\_kratu\'H pu\_rohi\'to\_ dame\'dame\_.agnirya\_j~nasyA\'dhva\_rasya\' chetati\_ kratvA\' ya\_j~nasya\' chetati .
##1.128.04d##  kratvA\' ve\_dhA i\'ShUya\_te vishvA\' jA\_tAni\' paspashe .
##1.128.04f##  yato\' ghR^ita\_shrIrati\'thi\_rajA\'yata\_ vahni\'rve\_dhA ajA\'yata ..
##1.128.05a##  kratvA\_ yada\'sya\_ tavi\'ShIShu pR^i\_~nchate\_.agnerave\'Na ma\_rutA\_M na bho\_jye\'Shi\_rAya\_ na bho\_jyA\' .
##1.128.05d##  sa hi ShmA\_ dAna\_minva\'ti\_ vasU\'nAM cha ma\_jmanA\' .
##1.128.05f##  sa na\'strAsate duri\_tAda\'bhi\_hruta\_H shaMsA\'da\_ghAda\'bhi\_hruta\'H ..
##1.128.06a##  vishvo\_ vihA\'yA ara\_tirvasu\'rdadhe\_ haste\_ dakShi\'Ne ta\_raNi\_rna shi\'shrathachChrava\_syayA\_ na shi\'shrathat .
##1.128.06d##  vishva\'smA\_ idi\'Shudhya\_te de\'va\_trA ha\_vyamohi\'She .
##1.128.06f##  vishva\'smA\_ itsu\_kR^ite\_ vAra\'mR^iNvatya\_gnirdvArA\_ vyR^i\'Nvati ..
##1.128.07a##  sa mAnu\'She vR^i\_jane\_ shaMta\'mo hi\_to\_3\_\'.agnirya\_j~neShu\_ jenyo\_ na vi\_shpati\'H pri\_yo ya\_j~neShu\' vi\_shpati\'H .
##1.128.07d##  sa ha\_vyA mAnu\'ShANAmi\_LA kR^i\_tAni\' patyate .
##1.128.07f##  sa na\'strAsate\_ varu\'Nasya dhU\_rterma\_ho de\_vasya\' dhU\_rteH ..
##1.128.08a##  a\_gniM hotA\'ramILate\_ vasu\'dhitiM pri\_yaM cheti\'ShThamara\_tiM nye\'rire havya\_vAha\_M nye\'rire .
##1.128.08d##  vi\_shvAyu\'M vi\_shvave\'dasa\_M hotA\'raM yaja\_taM ka\_vim .
##1.128.08f##  de\_vAso\' ra\_Nvamava\'se vasU\_yavo\' gI\_rbhI ra\_NvaM va\'sU\_yava\'H ..
##1.129.01a##  yaM tvaM ratha\'mindra me\_dhasA\'taye.apA\_kA santa\'miShira pra\_Naya\'si\_ prAna\'vadya\_ naya\'si .
##1.129.01d##  sa\_dyashchi\_ttama\_bhiShTa\'ye\_ karo\_ vasha\'shcha vA\_jina\'m .
##1.129.01f##  sAsmAka\'manavadya tUtujAna ve\_dhasA\'mi\_mAM vAcha\_M na ve\_dhasA\'m ..
##1.129.02a##  sa shru\'dhi\_ yaH smA\_ pR^ita\'nAsu\_ kAsu\' chidda\_kShAyya\' indra\_ bhara\'hUtaye\_ nR^ibhi\_rasi\_ pratU\'rtaye\_ nR^ibhi\'H .
##1.129.02d##  yaH shUrai\_H sva1\_\'H sani\'tA\_ yo viprai\_rvAja\_M taru\'tA .
##1.129.02f##  tamI\'shA\_nAsa\' iradhanta vA\_jina\'M pR^i\_kShamatya\_M na vA\_jina\'m ..
##1.129.03a##  da\_smo hi ShmA\_ vR^iSha\'Na\_M pinva\'si\_ tvacha\_M kaM chi\'dyAvIra\_raru\'M shUra\_ martya\'M parivR^i\_NakShi\_ martya\'m .
##1.129.03d##  indro\_ta tubhya\_M taddi\_ve tadru\_drAya\_ svaya\'shase .
##1.129.03f##  mi\_trAya\' vocha\_M varu\'NAya sa\_pratha\'H sumR^iLI\_kAya\' sa\_pratha\'H ..
##1.129.04a##  a\_smAka\'M va\_ indra\'mushmasI\_ShTaye\_ sakhA\'yaM vi\_shvAyu\'M prA\_saha\_M yuja\_M vAje\'Shu prA\_saha\_M yuja\'m .
##1.129.04d##  a\_smAka\_M brahmo\_taye.avA\' pR^i\_tsuShu\_ kAsu\' chit .
##1.129.04f##  na\_hi tvA\_ shatru\_H stara\'te stR^i\_NoShi\_ yaM vishva\_M shatru\'M stR^i\_NoShi\_ yam ..
##1.129.05a##  ni ShU na\_mAti\'mati\_M kaya\'sya chi\_tteji\'ShThAbhira\_raNi\'bhi\_rnotibhi\'ru\_grAbhi\'rugro\_tibhi\'H .
##1.129.05d##  neShi\' No\_ yathA\' pu\_rAne\_nAH shU\'ra\_ manya\'se .
##1.129.05f##  vishvA\'ni pU\_rorapa\' parShi\_ vahni\'rA\_sA vahni\'rno\_ achCha\' ..
##1.129.06a##  pra tadvo\'cheya\_M bhavyA\_yenda\'ve\_ havyo\_ na ya i\_ShavA\_nmanma\_ reja\'ti rakSho\_hA manma\_ reja\'ti .
##1.129.06d##  sva\_yaM so a\_smadA ni\_do va\_dhaira\'jeta durma\_tim .
##1.129.06f##  ava\' sraveda\_ghasha\'Mso.avata\_ramava\' kShu\_drami\'va sravet ..
##1.129.07a##  va\_nema\_ taddhotra\'yA chi\_tantyA\' va\_nema\' ra\_yiM ra\'yivaH su\_vIrya\'M ra\_NvaM santa\'M su\_vIrya\'m .
##1.129.07d##  du\_rmanmA\'naM su\_mantu\'bhi\_remi\_ShA pR^i\'chImahi .
##1.129.07f##  A sa\_tyAbhi\_rindra\'M dyu\_mnahU\'tibhi\_ryaja\'traM dyu\_mnahU\'tibhiH ..
##1.129.08a##  praprA\' vo a\_sme svaya\'shobhirU\_tI pa\'riva\_rga indro\' durmatI\_nAM darI\'mandurmatI\_nAm .
##1.129.08d##  sva\_yaM sA ri\'Sha\_yadhyai\_ yA na\' upe\_She a\_traiH .
##1.129.08f##  ha\_tema\'sa\_nna va\'kShati kShi\_ptA jU\_rNirna va\'kShati ..
##1.129.09a##  tvaM na\' indra rA\_yA parI\'NasA yA\_hi pa\_thA.N a\'ne\_hasA\' pu\_ro yA\'hyara\_kShasA\' .
##1.129.09d##  sacha\'sva naH parA\_ka A sacha\'svAstamI\_ka A .
##1.129.09f##  pA\_hi no\' dU\_rAdA\_rAda\_bhiShTi\'bhi\_H sadA\' pAhya\_bhiShTi\'bhiH ..
##1.129.10a##  tvaM na\' indra rA\_yA tarU\'Shaso\_graM chi\'ttvA mahi\_mA sa\'kSha\_dava\'se ma\_he mi\_traM nAva\'se .
##1.129.10d##  oji\'ShTha\_ trAta\_ravi\'tA\_ ratha\_M kaM chi\'damartya .
##1.129.10f##  a\_nyama\_smadri\'riShe\_H kaM chi\'dadrivo\_ riri\'kShantaM chidadrivaH ..
##1.129.11a##  pA\_hi na\' indra suShTuta sri\_dho\'.avayA\_tA sada\_middu\'rmatI\_nAM de\_vaH sandu\'rmatI\_nAm .
##1.129.11d##  ha\_ntA pA\_pasya\' ra\_kShasa\'strA\_tA vipra\'sya\_ mAva\'taH .
##1.129.11f##  adhA\_ hi tvA\' jani\_tA jIja\'nadvaso rakSho\_haNa\'M tvA\_ jIja\'nadvaso ..
##1.130.01a##  endra\' yA\_hyupa\' naH parA\_vato\_ nAyamachChA\' vi\_dathA\'nIva\_ satpa\'ti\_rasta\_M rAje\'va\_ satpa\'tiH .
##1.130.01d##  havA\'mahe tvA va\_yaM praya\'svantaH su\_te sachA\' .
##1.130.01f##  pu\_trAso\_ na pi\_tara\_M vAja\'sAtaye\_ maMhi\'ShTha\_M vAja\'sAtaye ..
##1.130.02a##  pibA\_ soma\'mindra suvA\_namadri\'bhi\_H koshe\'na si\_ktama\'va\_taM na vaMsa\'gastAtR^iShA\_No na vaMsa\'gaH .
##1.130.02d##  madA\'ya harya\_tAya\' te tu\_viShTa\'mAya\_ dhAya\'se .
##1.130.02f##  A tvA\' yachChantu ha\_rito\_ na sUrya\_mahA\_ vishve\'va\_ sUrya\'m ..
##1.130.03a##  avi\'ndaddi\_vo nihi\'ta\_M guhA\' ni\_dhiM verna garbha\_M pari\'vIta\_mashma\'nyana\_nte a\_ntarashma\'ni .
##1.130.03d##  vra\_jaM va\_jrI gavA\'miva\_ siShA\'sa\_nna~Ngi\'rastamaH .
##1.130.03f##  apA\'vR^iNo\_diSha\_ indra\_H parI\'vR^itA\_ dvAra\_ iSha\_H parI\'vR^itAH ..
##1.130.04a##  dA\_dR^i\_hA\_No vajra\_mindro\_ gabha\'styo\_H kShadme\'va ti\_gmamasa\'nAya\_ saM shya\'dahi\_hatyA\'ya\_ saM shya\'t .
##1.130.04d##  sa\_Mvi\_vyA\_na oja\'sA\_ shavo\'bhirindra ma\_jmanA\' .
##1.130.04f##  taShTe\'va vR^i\_kShaM va\_nino\_ ni vR^i\'shchasi para\_shveva\_ ni vR^i\'shchasi ..
##1.130.05a##  tvaM vR^ithA\' na\_dya\' indra\_ sarta\_ve.achChA\' samu\_drama\'sR^ijo\_ rathA\'.N iva vAjaya\_to rathA\'.N iva .
##1.130.05d##  i\_ta U\_tIra\'yu~njata samA\_namartha\_makShi\'tam .
##1.130.05f##  dhe\_nUri\'va\_ mana\'ve vi\_shvado\'haso\_ janA\'ya vi\_shvado\'hasaH ..
##1.130.06a##  i\_mAM te\_ vAcha\'M vasU\_yanta\' A\_yavo\_ ratha\_M na dhIra\_H svapA\' atakShiShuH su\_mnAya\_ tvAma\'takShiShuH .
##1.130.06d##  shu\_mbhanto\_ jenya\'M yathA\_ vAje\'Shu vipra vA\_jina\'m .
##1.130.06f##  atya\'miva\_ shava\'se sA\_taye\_ dhanA\_ vishvA\_ dhanA\'ni sA\_taye\' ..
##1.130.07a##  bhi\_natpuro\' nava\_timi\'ndra pU\_rave\_ divo\'dAsAya\_ mahi\' dA\_shuShe\' nR^ito\_ vajre\'Na dA\_shuShe\' nR^ito .
##1.130.07d##  a\_ti\_thi\_gvAya\_ shamba\'raM gi\_reru\_gro avA\'bharat .
##1.130.07f##  ma\_ho dhanA\'ni\_ daya\'mAna\_ oja\'sA\_ vishvA\_ dhanA\_nyoja\'sA ..
##1.130.08a##  indra\'H sa\_matsu\_ yaja\'mAna\_mArya\_M prAva\_dvishve\'Shu sha\_tamU\'tirA\_jiShu\_ sva\'rmILheShvA\_jiShu\' .
##1.130.08d##  mana\'ve\_ shAsa\'davra\_tAntvacha\'M kR^i\_ShNAma\'randhayat .
##1.130.08f##  dakSha\_nna vishva\'M tatR^iShA\_Namo\'Shati\_ nya\'rshasA\_namo\'Shati ..
##1.130.09a##  sUra\'shcha\_kraM pra vR^i\'hajjA\_ta oja\'sA prapi\_tve vAcha\'maru\_No mu\'ShAyatIshA\_na A mu\'ShAyati .
##1.130.09d##  u\_shanA\_ yatpa\'rA\_vato.aja\'gannU\_taye\' kave .
##1.130.09f##  su\_mnAni\_ vishvA\_ manu\'Sheva tu\_rvaNi\_rahA\_ vishve\'va tu\_rvaNi\'H ..
##1.130.10a##  sa no\_ navye\'bhirvR^iShakarmannu\_kthaiH purA\'M dartaH pA\_yubhi\'H pAhi sha\_gmaiH .
##1.130.10b##  di\_vo\_dA\_sebhi\'rindra\_ stavA\'no vAvR^idhI\_thA aho\'bhiriva\_ dyauH ..
##1.131.01a##  indrA\'ya\_ hi dyaurasu\'ro\_ ana\'mna\_tendrA\'ya ma\_hI pR^i\'thi\_vI varI\'mabhirdyu\_mnasA\'tA\_ varI\'mabhiH .
##1.131.01d##  indra\_M vishve\' sa\_joSha\'so de\_vAso\' dadhire pu\_raH .
##1.131.01f##  indrA\'ya\_ vishvA\_ sava\'nAni\_ mAnu\'ShA rA\_tAni\' santu\_ mAnu\'ShA ..
##1.131.02a##  vishve\'Shu\_ hi tvA\_ sava\'neShu tu\_~njate\' samA\_nameka\_M vR^iSha\'maNyava\_H pR^itha\_ksva\'H sani\_Shyava\_H pR^itha\'k .
##1.131.02d##  taM tvA\_ nAva\_M na pa\_rShaNi\'M shU\_Shasya\' dhu\_ri dhI\'mahi .
##1.131.02f##  indra\_M na ya\_j~naishchi\_taya\'nta A\_yava\_H stome\'bhi\_rindra\'mA\_yava\'H ..
##1.131.03a##  vi tvA\' tatasre mithu\_nA a\'va\_syavo\' vra\_jasya\' sA\_tA gavya\'sya ni\_HsR^ija\_H sakSha\'nta indra ni\_HsR^ija\'H .
##1.131.03d##  yadga\_vyantA\_ dvA janA\_ sva1\_\'ryantA\' sa\_mUha\'si .
##1.131.03f##  A\_viShkari\'kra\_dvR^iSha\'NaM sachA\_bhuva\_M vajra\'mindra sachA\_bhuva\'m ..
##1.131.04a##  vi\_duShTe\' a\_sya vI\_rya\'sya pU\_rava\_H puro\_ yadi\'ndra\_ shAra\'dIra\_vAti\'raH sAsahA\_no a\_vAti\'raH .
##1.131.04d##  shAsa\_stami\'ndra\_ martya\_maya\'jyuM shavasaspate .
##1.131.04f##  ma\_hIma\'muShNAH pR^ithi\_vImi\_mA a\_po ma\'ndasA\_na i\_mA a\_paH ..
##1.131.05a##  Aditte\' a\_sya vI\_rya\'sya charkira\_nmade\'Shu vR^iShannu\_shijo\_ yadAvi\'tha sakhIya\_to yadAvi\'tha .
##1.131.05d##  cha\_kartha\' kA\_rame\'bhya\_H pR^ita\'nAsu\_ prava\'ntave .
##1.131.05f##  te a\_nyAma\'nyAM na\_dya\'M saniShNata shrava\_syanta\'H saniShNata ..
##1.131.06a##  u\_to no\' a\_syA u\_Shaso\' ju\_Sheta\_ hya1\_\'rkasya\' bodhi ha\_viSho\_ havI\'mabhi\_H sva\'rShAtA\_ havI\'mabhiH .
##1.131.06d##  yadi\'ndra\_ hanta\'ve\_ mR^idho\_ vR^iShA\' vajri\_~nchike\'tasi .
##1.131.06f##  A me\' a\_sya ve\_dhaso\_ navI\'yaso\_ manma\' shrudhi\_ navI\'yasaH ..
##1.131.07a##  tvaM tami\'ndra vAvR^idhA\_no a\'sma\_yura\'mitra\_yanta\'M tuvijAta\_ martya\_M vajre\'Na shUra\_ martya\'m .
##1.131.07d##  ja\_hi yo no\' aghA\_yati\' shR^iNu\_Shva su\_shrava\'stamaH .
##1.131.07f##  ri\_ShTaM na yAma\_nnapa\' bhUtu durma\_tirvishvApa\' bhUtu durma\_tiH ..
##1.132.01a##  tvayA\' va\_yaM ma\'ghava\_npUrvye\_ dhana\_ indra\'tvotAH sAsahyAma pR^itanya\_to va\'nu\_yAma\' vanuShya\_taH .
##1.132.01d##  nedi\'ShThe a\_sminnaha\_nyadhi\' vochA\_ nu su\'nva\_te .
##1.132.01f##  a\_sminya\_j~ne vi cha\'yemA\_ bhare\' kR^i\_taM vA\'ja\_yanto\_ bhare\' kR^i\_tam ..
##1.132.02a##  sva\_rje\_She bhara\' A\_prasya\_ vakma\'nyuSha\_rbudha\_H svasmi\_nna~nja\'si krA\_Nasya\_ svasmi\_nna~nja\'si .
##1.132.02d##  aha\_nnindro\_ yathA\' vi\_de shI\_rShNAshI\'rShNopa\_vAchya\'H .
##1.132.02f##  a\_sma\_trA te\' sa\_dhrya\'ksantu rA\_tayo\' bha\_drA bha\_drasya\' rA\_taya\'H ..
##1.132.03a##  tattu praya\'H pra\_tnathA\' te shushukva\_naM yasmi\'nya\_j~ne vAra\_makR^i\'Nvata\_ kShaya\'mR^i\_tasya\_ vAra\'si\_ kShaya\'m .
##1.132.03d##  vi tadvo\'che\_radha\' dvi\_tAntaH pa\'shyanti ra\_shmibhi\'H .
##1.132.03f##  sa ghA\' vide\_ anvindro\' ga\_veSha\'No bandhu\_kShidbhyo\' ga\_veSha\'NaH ..
##1.132.04a##  nU i\_tthA te\' pU\_rvathA\' cha pra\_vAchya\_M yada~Ngi\'ro\_bhyo.avR^i\'No\_rapa\' vra\_jamindra\_ shikSha\_nnapa\' vra\_jam .
##1.132.04d##  aibhya\'H samA\_nyA di\_shAsmabhya\'M jeShi\_ yotsi\' cha .
##1.132.04f##  su\_nvadbhyo\' randhayA\_ kaM chi\'davra\_taM hR^i\'NA\_yanta\'M chidavra\_tam ..
##1.132.05a##  saM yajjanA\_nkratu\'bhi\_H shUra\' I\_kShaya\_ddhane\' hi\_te ta\'ruShanta shrava\_syava\_H pra ya\'kShanta shrava\_syava\'H .
##1.132.05d##  tasmA\_ Ayu\'H pra\_jAva\_didbAdhe\' archa\_ntyoja\'sA .
##1.132.05f##  indra\' o\_kya\'M didhiShanta dhI\_tayo\' de\_vA.N achChA\_ na dhI\_taya\'H ..
##1.132.06a##  yu\_vaM tami\'ndrAparvatA puro\_yudhA\_ yo na\'H pR^ita\_nyAdapa\_ taMta\_middha\'ta\_M vajre\'Na\_ taMta\_middha\'tam .
##1.132.06d##  dU\_re cha\_ttAya\' chChantsa\_dgaha\'na\_M yadina\'kShat .
##1.132.06f##  a\_smAka\_M shatrU\_npari\' shUra vi\_shvato\' da\_rmA da\'rShIShTa vi\_shvata\'H ..
##1.133.01a##  u\_bhe pu\'nAmi\_ roda\'sI R^i\_tena\_ druho\' dahAmi\_ saM ma\_hIra\'ni\_ndrAH .
##1.133.01c##  a\_bhi\_vlagya\_ yatra\' ha\_tA a\_mitrA\' vailasthA\_naM pari\' tR^i\_LhA ashe\'ran ..
##1.133.02a##  a\_bhi\_vlagyA\' chidadrivaH shI\_rShA yA\'tu\_matI\'nAm .
##1.133.02c##  Chi\_ndhi va\'TU\_riNA\' pa\_dA ma\_hAva\'TUriNA pa\_dA ..
##1.133.03a##  avA\'sAM maghava~njahi\_ shardho\' yAtu\_matI\'nAm .
##1.133.03c##  vai\_la\_sthA\_na\_ke a\'rma\_ke ma\_hAvai\'lasthe arma\_ke ..
##1.133.04a##  yAsA\'M ti\_sraH pa\'~nchA\_shato\'.abhivla\_~Ngaira\_pAva\'paH .
##1.133.04c##  tatsu te\' manAyati ta\_katsu te\' manAyati ..
##1.133.05a##  pi\_sha~Nga\'bhR^iShTimambhR^i\_NaM pi\_shAchi\'mindra\_ saM mR^i\'Na .
##1.133.05c##  sarva\_M rakSho\_ ni ba\'rhaya ..
##1.133.06a##  a\_varma\_ha i\'ndra dAdR^i\_hi shru\_dhI na\'H shu\_shocha\_ hi dyauH kShA na bhI\_ShA.N a\'drivo ghR^i\_NAnna bhI\_ShA.N a\'drivaH .
##1.133.06d##  shu\_Shminta\'mo\_ hi shu\_Shmibhi\'rva\_dhairu\_grebhi\_rIya\'se .
##1.133.06f##  apU\'ruShaghno apratIta shUra\_ satva\'bhistrisa\_ptaiH shU\'ra\_ satva\'bhiH ..
##1.133.07a##  va\_noti\_ hi su\_nvankShaya\_M parI\'NasaH sunvA\_no hi ShmA\_ yaja\_tyava\_ dviSho\' de\_vAnA\_mava\_ dviSha\'H .
##1.133.07d##  su\_nvA\_na itsi\'ShAsati sa\_hasrA\' vA\_jyavR^i\'taH .
##1.133.07f##  su\_nvA\_nAyendro\' dadAtyA\_bhuva\'M ra\_yiM da\'dAtyA\_bhuva\'m ..
##1.134.01a##  A tvA\_ juvo\' rArahA\_NA a\_bhi prayo\_ vAyo\_ vaha\'ntvi\_ha pU\_rvapI\'taye\_ soma\'sya pU\_rvapI\'taye .
##1.134.01d##  U\_rdhvA te\_ anu\' sU\_nR^itA\_ mana\'stiShThatu jAna\_tI .
##1.134.01f##  ni\_yutva\'tA\_ rathe\_nA yA\'hi dA\_vane\_ vAyo\' ma\_khasya\' dA\_vane\' ..
##1.134.02a##  manda\'ntu tvA ma\_ndino\' vAya\_vinda\'vo\_.asmatkrA\_NAsa\_H sukR^i\'tA a\_bhidya\'vo\_ gobhi\'H krA\_NA a\_bhidya\'vaH .
##1.134.02d##  yaddha\' krA\_NA i\_radhyai\_ dakSha\_M sacha\'nta U\_taya\'H .
##1.134.02f##  sa\_dhrI\_chI\_nA ni\_yuto\' dA\_vane\_ dhiya\_ upa\' bruvata I\_M dhiya\'H ..
##1.134.03a##  vA\_yuryu\'~Nkte\_ rohi\'tA vA\_yura\'ru\_NA vA\_yU rathe\' aji\_rA dhu\_ri voLha\'ve\_ vahi\'ShThA dhu\_ri voLha\'ve .
##1.134.03d##  pra bo\'dhayA\_ pura\'MdhiM jA\_ra A sa\'sa\_tImi\'va .
##1.134.03f##  pra cha\'kShaya\_ roda\'sI vAsayo\_Shasa\_H shrava\'se vAsayo\_Shasa\'H ..
##1.134.04a##  tubhya\'mu\_ShAsa\_H shucha\'yaH parA\_vati\' bha\_drA vastrA\' tanvate\_ daMsu\' ra\_shmiShu\' chi\_trA navye\'Shu ra\_shmiShu\' .
##1.134.04d##  tubhya\'M dhe\_nuH sa\'ba\_rdughA\_ vishvA\_ vasU\'ni dohate .
##1.134.04f##  aja\'nayo ma\_ruto\' va\_kShaNA\'bhyo di\_va A va\_kShaNA\'bhyaH ..
##1.134.05a##  tubhya\'M shu\_krAsa\_H shucha\'yastura\_Nyavo\_ made\'ShU\_grA i\'ShaNanta bhu\_rvaNya\_pAmi\'Shanta bhu\_rvaNi\' .
##1.134.05d##  tvAM tsA\_rI dasa\'mAno\_ bhaga\'mITTe takva\_vIye\' .
##1.134.05f##  tvaM vishva\'smA\_dbhuva\'nAtpAsi\_ dharma\'NAsu\_ryA\'tpAsi\_ dharma\'NA ..
##1.134.06a##  tvaM no\' vAyaveShA\_mapU\'rvya\_H somA\'nAM pratha\_maH pI\_tima\'rhasi su\_tAnA\'M pI\_tima\'rhasi .
##1.134.06d##  u\_to vi\_hutma\'tInAM vi\_shAM va\'va\_rjuShI\'NAm .
##1.134.06f##  vishvA\_ itte\' dhe\_navo\' duhra A\_shira\'M ghR^i\_taM du\'hrata A\_shira\'m ..
##1.135.01a##  stI\_rNaM ba\_rhirupa\' no yAhi vI\_taye\' sa\_hasre\'Na ni\_yutA\' niyutvate sha\_tinI\'bhirniyutvate .
##1.135.01d##  tubhya\_M hi pU\_rvapI\'taye de\_vA de\_vAya\' yemi\_re .
##1.135.01f##  pra te\' su\_tAso\_ madhu\'manto asthira\_nmadA\'ya\_ kratve\' asthiran ..
##1.135.02a##  tubhyA\_yaM soma\_H pari\'pUto\_ adri\'bhiH spA\_rhA vasA\'na\_H pari\_ kosha\'marShati shu\_krA vasA\'no arShati .
##1.135.02d##  tavA\_yaM bhA\_ga A\_yuShu\_ somo\' de\_veShu\' hUyate .
##1.135.02f##  vaha\' vAyo ni\_yuto\' yAhyasma\_yurju\'ShA\_No yA\'hyasma\_yuH ..
##1.135.03a##  A no\' ni\_yudbhi\'H sha\_tinI\'bhiradhva\_raM sa\'ha\_sriNI\'bhi\_rupa\' yAhi vI\_taye\_ vAyo\' ha\_vyAni\' vI\_taye\' .
##1.135.03d##  tavA\_yaM bhA\_ga R^i\_tviya\_H sara\'shmi\_H sUrye\_ sachA\' .
##1.135.03f##  a\_dhva\_ryubhi\_rbhara\'mANA ayaMsata\_ vAyo\' shu\_krA a\'yaMsata ..
##1.135.04a##  A vA\_M ratho\' ni\_yutvA\'nvakSha\_dava\'se\_.abhi prayA\'Msi\_ sudhi\'tAni vI\_taye\_ vAyo\' ha\_vyAni\' vI\_taye\' .
##1.135.04d##  piba\'ta\_M madhvo\_ andha\'saH pUrva\_peya\_M hi vA\'M hi\_tam .
##1.135.04f##  vAya\_vA cha\_ndreNa\_ rAdha\_sA ga\'ta\_mindra\'shcha\_ rAdha\_sA ga\'tam ..
##1.135.05a##  A vA\_M dhiyo\' vavR^ityuradhva\_rA.N upe\_mamindu\'M marmR^ijanta vA\_jina\'mA\_shumatya\_M na vA\_jina\'m .
##1.135.05d##  teShA\'M pibatamasma\_yU A no\' gantami\_hotyA .
##1.135.05f##  indra\'vAyU su\_tAnA\_madri\'bhiryu\_vaM madA\'ya vAjadA yu\_vam ..
##1.135.06a##  i\_me vA\_M somA\' a\_psvA su\_tA i\_hAdhva\_ryubhi\_rbhara\'mANA ayaMsata\_ vAyo\' shu\_krA a\'yaMsata .
##1.135.06d##  e\_te vA\'ma\_bhya\'sR^ikShata ti\_raH pa\_vitra\'mA\_shava\'H .
##1.135.06f##  yu\_vA\_yavo.ati\_ romA\'Nya\_vyayA\_ somA\'so\_ atya\_vyayA\' ..
##1.135.07a##  ati\' vAyo sasa\_to yA\'hi\_ shashva\'to\_ yatra\_ grAvA\_ vada\'ti\_ tatra\' gachChataM gR^i\_hamindra\'shcha gachChatam .
##1.135.07d##  vi sU\_nR^itA\_ dadR^i\'she\_ rIya\'te ghR^i\_tamA pU\_rNayA\' ni\_yutA\' yAtho adhva\_ramindra\'shcha yAtho adhva\_ram ..
##1.135.08a##  atrAha\_ tadva\'hethe\_ madhva\_ Ahu\'ti\_M yama\'shva\_tthamu\'pa\_tiShTha\'nta jA\_yavo\_.asme te sa\'ntu jA\_yava\'H .
##1.135.08d##  sA\_kaM gAva\_H suva\'te\_ pachya\'te\_ yavo\_ na te\' vAya\_ upa\' dasyanti dhe\_navo\_ nApa\' dasyanti dhe\_nava\'H ..
##1.135.09a##  i\_me ye te\_ su vA\'yo bA\_hvo\'jaso\_.antarna\_dI te\' pa\_taya\'ntyu\_kShaNo\_ mahi\_ vrAdha\'nta u\_kShaNa\'H .
##1.135.09d##  dhanva\'~nchi\_dye a\'nA\_shavo\' jI\_rAshchi\_dagi\'raukasaH .
##1.135.09f##  sUrya\'syeva ra\_shmayo\' durni\_yanta\'vo\_ hasta\'yordurni\_yanta\'vaH ..
##1.136.01a##  pra su jyeShTha\'M nichi\_rAbhyA\'M bR^i\_hannamo\' ha\_vyaM ma\_tiM bha\'ratA mR^iLa\_yadbhyA\_M svAdi\'ShThaM mR^iLa\_yadbhyA\'m .
##1.136.01d##  tA sa\_mrAjA\' ghR^i\_tAsu\'tI ya\_j~neya\'j~na\_ upa\'stutA .
##1.136.01f##  athai\'noH kSha\_traM na kuta\'shcha\_nAdhR^iShe\' deva\_tvaM nU chi\'dA\_dhR^iShe\' ..
##1.136.02a##  ada\'rshi gA\_turu\_rave\_ varI\'yasI\_ panthA\' R^i\_tasya\_ sama\'yaMsta ra\_shmibhi\_shchakShu\_rbhaga\'sya ra\_shmibhi\'H .
##1.136.02d##  dyu\_kShaM mi\_trasya\_ sAda\'namarya\_mNo varu\'Nasya cha .
##1.136.02f##  athA\' dadhAte bR^i\_hadu\_kthyaM1\_\' vaya\' upa\_stutya\'M bR^i\_hadvaya\'H ..
##1.136.03a##  jyoti\'ShmatI\_madi\'tiM dhAra\_yatkShi\'ti\_M sva\'rvatI\_mA sa\'chete di\_vedi\'ve jAgR^i\_vAMsA\' di\_vedi\'ve .
##1.136.03d##  jyoti\'ShmatkSha\_tramA\'shAte Adi\_tyA dAnu\'na\_spatI\' .
##1.136.03f##  mi\_trastayo\_rvaru\'No yAta\_yajja\'no.arya\_mA yA\'ta\_yajja\'naH ..
##1.136.04a##  a\_yaM mi\_trAya\_ varu\'NAya\_ shaMta\'ma\_H somo\' bhUtvava\_pAne\_ShvAbha\'go de\_vo de\_veShvAbha\'gaH .
##1.136.04d##  taM de\_vAso\' juSherata\_ vishve\' a\_dya sa\_joSha\'saH .
##1.136.04f##  tathA\' rAjAnA karatho\_ yadIma\'ha\_ R^itA\'vAnA\_ yadIma\'he ..
##1.136.05a##  yo mi\_trAya\_ varu\'NA\_yAvi\'dha\_jjano\'.ana\_rvANa\_M taM pari\' pAto\_ aMha\'so dA\_shvAMsa\_M marta\_maMha\'saH .
##1.136.05d##  tama\'rya\_mAbhi ra\'kShatyR^ijU\_yanta\_manu\' vra\_tam .
##1.136.05f##  u\_kthairya e\'noH pari\_bhUSha\'ti vra\_taM stomai\'rA\_bhUSha\'ti vra\_tam ..
##1.136.06a##  namo\' di\_ve bR^i\'ha\_te roda\'sIbhyAM mi\_trAya\' vocha\_M varu\'NAya mI\_LhuShe\' sumR^iLI\_kAya\' mI\_LhuShe\' .
##1.136.06d##  indra\'ma\_gnimupa\' stuhi dyu\_kShama\'rya\_maNa\_M bhaga\'m .
##1.136.06f##  jyogjIva\'ntaH pra\_jayA\' sachemahi\_ soma\'syo\_tI sa\'chemahi ..
##1.136.07a##  U\_tI de\_vAnA\'M va\_yamindra\'vanto maMsI\_mahi\_ svaya\'shaso ma\_rudbhi\'H .
##1.136.07c##  a\_gnirmi\_tro varu\'Na\_H sharma\' yaMsa\_ntada\'shyAma ma\_ghavA\'no va\_yaM cha\' ..
##1.137.01a##  su\_Shu\_mA yA\'ta\_madri\'bhi\_rgoshrI\'tA matsa\_rA i\_me somA\'so matsa\_rA i\_me .
##1.137.01d##  A rA\'jAnA divispR^ishAsma\_trA ga\'nta\_mupa\' naH .
##1.137.01f##  i\_me vA\'M mitrAvaruNA\_ gavA\'shira\_H somA\'H shu\_krA gavA\'shiraH ..
##1.137.02a##  i\_ma A yA\'ta\_minda\'va\_H somA\'so\_ dadhyA\'shiraH su\_tAso\_ dadhyA\'shiraH .
##1.137.02d##  u\_ta vA\'mu\_Shaso\' bu\_dhi sA\_kaM sUrya\'sya ra\_shmibhi\'H .
##1.137.02f##  su\_to mi\_trAya\_ varu\'NAya pI\_taye\_ chAru\'rR^i\_tAya\' pI\_taye\' ..
##1.137.03a##  tAM vA\'M dhe\_nuM na vA\'sa\_rIma\_MshuM du\'ha\_ntyadri\'bhi\_H soma\'M duha\_ntyadri\'bhiH .
##1.137.03d##  a\_sma\_trA ga\'nta\_mupa\' no\_.arvA~nchA\_ soma\'pItaye .
##1.137.03f##  a\_yaM vA\'M mitrAvaruNA\_ nR^ibhi\'H su\_taH soma\_ A pI\_taye\' su\_taH ..
##1.138.01a##  prapra\' pU\_ShNastu\'vijA\_tasya\' shasyate mahi\_tvama\'sya ta\_vaso\_ na ta\'ndate sto\_trama\'sya\_ na ta\'ndate .
##1.138.01d##  archA\'mi sumna\_yanna\_hamantyU\'tiM mayo\_bhuva\'m .
##1.138.01f##  vishva\'sya\_ yo mana\' Ayuyu\_ve ma\_kho de\_va A\'yuyu\_ve ma\_khaH ..
##1.138.02a##  pra hi tvA\' pUShannaji\_raM na yAma\'ni\_ stome\'bhiH kR^i\_Nva R^i\_Navo\_ yathA\_ mR^idha\_ uShTro\_ na pI\'paro\_ mR^idha\'H .
##1.138.02d##  hu\_ve yattvA\' mayo\_bhuva\'M de\_vaM sa\_khyAya\_ martya\'H .
##1.138.02f##  a\_smAka\'mA~NgU\_ShAndyu\_mnina\'skR^idhi\_ vAje\'Shu dyu\_mnina\'skR^idhi ..
##1.138.03a##  yasya\' te pUShansa\_khye vi\'pa\_nyava\_H kratvA\' chi\_tsanto.ava\'sA bubhujri\_ra iti\_ kratvA\' bubhujri\_re .
##1.138.03d##  tAmanu\' tvA\_ navI\'yasIM ni\_yuta\'M rA\_ya I\'mahe .
##1.138.03f##  ahe\'LamAna urushaMsa\_ sarI\' bhava\_ vAje\'vAje\_ sarI\' bhava ..
##1.138.04a##  a\_syA U\_ Shu Na\_ upa\' sA\_taye\' bhu\_vo.ahe\'LamAno rari\_vA.N a\'jAshva shravasya\_tAma\'jAshva .
##1.138.04d##  o Shu tvA\' vavR^itImahi\_ stome\'bhirdasma sA\_dhubhi\'H .
##1.138.04f##  na\_hi tvA\' pUShannati\_manya\' AghR^iNe\_ na te\' sa\_khyama\'pahnu\_ve ..
##1.139.01a##  astu\_ shrauSha\'T pu\_ro a\_gniM dhi\_yA da\'dha\_ A nu tachChardho\' di\_vyaM vR^i\'NImaha indravA\_yU vR^i\'NImahe .
##1.139.01d##  yaddha\' krA\_NA vi\_vasva\'ti\_ nAbhA\' sa\_MdAyi\_ navya\'sI .
##1.139.01f##  adha\_ pra sU na\_ upa\' yantu dhI\_tayo\' de\_vA.N achChA\_ na dhI\_taya\'H ..
##1.139.02a##  yaddha\_ tyanmi\'trAvaruNAvR^i\_tAdadhyA\'da\_dAthe\_ anR^i\'ta\_M svena\' ma\_nyunA\_ dakSha\'sya\_ svena\' ma\_nyunA\' .
##1.139.02d##  yu\_vori\_tthAdhi\_ sadma\_svapa\'shyAma hira\_Nyaya\'m .
##1.139.02f##  dhI\_bhishcha\_na mana\'sA\_ svebhi\'ra\_kShabhi\_H soma\'sya\_ svebhi\'ra\_kShabhi\'H ..
##1.139.03a##  yu\_vAM stome\'bhirdeva\_yanto\' ashvinAshrA\_vaya\'nta iva\_ shloka\'mA\_yavo\' yu\_vAM ha\_vyAbhyA\_3\_\'yava\'H .
##1.139.03d##  yu\_vorvishvA\_ adhi\_ shriya\_H pR^ikSha\'shcha vishvavedasA .
##1.139.03f##  pru\_ShA\_yante\' vAM pa\_vayo\' hira\_Nyaye\_ rathe\' dasrA hira\_Nyaye\' ..
##1.139.04a##  ache\'ti dasrA\_ vyu1\_\' nAka\'mR^iNvatho yu\_~njate\' vAM ratha\_yujo\_ divi\'ShTiShvadhva\_smAno\_ divi\'ShTiShu .
##1.139.04d##  adhi\' vA\_M sthAma\' va\_ndhure\_ rathe\' dasrA hira\_Nyaye\' .
##1.139.04f##  pa\_theva\_ yantA\'vanu\_shAsa\'tA\_ rajo.a~nja\'sA\_ shAsa\'tA\_ raja\'H ..
##1.139.05a##  shachI\'bhirnaH shachIvasU\_ divA\_ nakta\'M dashasyatam .
##1.139.05c##  mA vA\'M rA\_tirupa\' dasa\_tkadA\' cha\_nAsmadrA\_tiH kadA\' cha\_na ..
##1.139.06a##  vR^iSha\'nnindra vR^iSha\_pANA\'sa\_ inda\'va i\_me su\_tA adri\'ShutAsa u\_dbhida\_stubhya\'M su\_tAsa\' u\_dbhida\'H .
##1.139.06d##  te tvA\' mandantu dA\_vane\' ma\_he chi\_trAya\_ rAdha\'se .
##1.139.06f##  gI\_rbhirgi\'rvAha\_H stava\'mAna\_ A ga\'hi sumR^iLI\_ko na\_ A ga\'hi ..
##1.139.07a##  o ShU No\' agne shR^iNuhi\_ tvamI\'Li\_to de\_vebhyo\' bravasi ya\_j~niye\'bhyo\_ rAja\'bhyo ya\_j~niye\'bhyaH .
##1.139.07d##  yaddha\_ tyAma~Ngi\'robhyo dhe\_nuM de\'vA\_ ada\'ttana .
##1.139.07f##  vi tAM du\'hre arya\_mA ka\_rtarI\_ sachA\'.N e\_Sha tAM ve\'da me\_ sachA\' ..
##1.139.08a##  mo Shu vo\' a\_smada\_bhi tAni\_ pauMsyA\_ sanA\' bhUvandyu\_mnAni\_ mota jA\'riShura\_smatpu\_rota jA\'riShuH .
##1.139.08d##  yadva\'shchi\_traM yu\_geyu\'ge\_ navya\_M ghoShA\_dama\'rtyam .
##1.139.08f##  a\_smAsu\_ tanma\'ruto\_ yachcha\' du\_ShTara\'M didhR^i\_tA yachcha\' du\_ShTara\'m ..
##1.139.09a##  da\_dhya~Nha\' me ja\_nuSha\_M pUrvo\_ a~Ngi\'rAH pri\_yame\'dha\_H kaNvo\_ atri\_rmanu\'rvidu\_ste me\_ pUrve\_ manu\'rviduH .
##1.139.09d##  teShA\'M de\_veShvAya\'tira\_smAka\_M teShu\_ nAbha\'yaH .
##1.139.09f##  teShA\'M pa\_dena\_ mahyA na\'me gi\_rendrA\_gnI A na\'me gi\_rA ..
##1.139.10a##  hotA\' yakShadva\_nino\' vanta\_ vArya\_M bR^iha\_spati\'ryajati ve\_na u\_kShabhi\'H puru\_vAre\'bhiru\_kShabhi\'H .
##1.139.10d##  ja\_gR^i\_bhmA dU\_ra/A\'disha\_M shloka\_madre\_radha\_ tmanA\' .
##1.139.10f##  adhA\'rayadara\_rindA\'ni su\_kratu\'H pu\_rU sadmA\'ni su\_kratu\'H ..
##1.139.11a##  ye de\'vAso di\_vyekA\'dasha\_ stha pR^i\'thi\_vyAmadhyekA\'dasha\_ stha .
##1.139.11c##  a\_psu\_kShito\' mahi\_naikA\'dasha\_ stha te de\'vAso ya\_j~nami\_maM ju\'Shadhvam ..
##1.140.01a##  ve\_di\_Shade\' pri\_yadhA\'mAya su\_dyute\' dhA\_simi\'va\_ pra bha\'rA\_ yoni\'ma\_gnaye\' .
##1.140.01c##  vastre\'Neva vAsayA\_ manma\'nA\_ shuchi\'M jyo\_tIra\'thaM shu\_krava\'rNaM tamo\_hana\'m ..
##1.140.02a##  a\_bhi dvi\_janmA\' tri\_vR^idanna\'mR^ijyate saMvatsa\_re vA\'vR^idhe ja\_gdhamI\_ puna\'H .
##1.140.02c##  a\_nyasyA\_sA ji\_hvayA\_ jenyo\_ vR^iShA\_ nya1\_\'nyena\' va\_nino\' mR^iShTa vAra\_NaH ..
##1.140.03a##  kR^i\_ShNa\_prutau\' vevi\_je a\'sya sa\_kShitA\' u\_bhA ta\'rete a\_bhi mA\_tarA\_ shishu\'m .
##1.140.03c##  prA\_chAji\'hvaM dhva\_saya\'ntaM tR^iShu\_chyuta\_mA sAchya\_M kupa\'ya\_M vardha\'naM pi\_tuH ..
##1.140.04a##  mu\_mu\_kShvo\_3\_\' mana\'ve mAnavasya\_te ra\'ghu\_druva\'H kR^i\_ShNasI\'tAsa U\_ juva\'H .
##1.140.04c##  a\_sa\_ma\_nA a\'ji\_rAso\' raghu\_Shyado\_ vAta\'jUtA\_ upa\' yujyanta A\_shava\'H ..
##1.140.05a##  Ada\'sya\_ te dhva\_saya\'nto\_ vR^ithe\'rate kR^i\_ShNamabhva\_M mahi\_ varpa\_H kari\'krataH .
##1.140.05c##  yatsI\'M ma\_hIma\_vani\_M prAbhi marmR^i\'shadabhishva\_sansta\_naya\_nneti\_ nAna\'dat ..
##1.140.06a##  bhUSha\_nna yo.adhi\' ba\_bhrUShu\_ namna\'te\_ vR^iShe\'va\_ patnI\'ra\_bhye\'ti\_ roru\'vat .
##1.140.06c##  o\_jA\_yamA\'nasta\_nva\'shcha shumbhate bhI\_mo na shR^i~NgA\' davidhAva du\_rgR^ibhi\'H ..
##1.140.07a##  sa sa\_Mstiro\' vi\_ShTira\_H saM gR^i\'bhAyati jA\_nanne\_va jA\'na\_tIrnitya\_ A sha\'ye .
##1.140.07c##  puna\'rvardhante\_ api\' yanti de\_vya\'ma\_nyadvarpa\'H pi\_troH kR^i\'Nvate\_ sachA\' ..
##1.140.08a##  tama\_gruva\'H ke\_shinI\_H saM hi re\'bhi\_ra U\_rdhvAsta\'sthurma\_mruShI\_H prAyave\_ puna\'H .
##1.140.08c##  tAsA\'M ja\_rAM pra\'mu\_~nchanne\'ti\_ nAna\'da\_dasu\_M para\'M ja\_naya\'~njI\_vamastR^i\'tam ..
##1.140.09a##  a\_dhI\_vA\_saM pari\' mA\_tU ri\_hannaha\' tuvi\_grebhi\_H satva\'bhiryAti\_ vi jraya\'H .
##1.140.09c##  vayo\_ dadha\'tpa\_dvate\_ reri\'ha\_tsadAnu\_ shyenI\' sachate varta\_nIraha\' ..
##1.140.10a##  a\_smAka\'magne ma\_ghava\'tsu dIdi\_hyadha\_ shvasI\'vAnvR^iSha\_bho damU\'nAH .
##1.140.10c##  a\_vAsyA\_ shishu\'matIradIde\_rvarme\'va yu\_tsu pa\'ri\_jarbhu\'rANaH ..
##1.140.11a##  i\_dama\'gne\_ sudhi\'ta\_M durdhi\'tA\_dadhi\' pri\_yAdu\' chi\_nmanma\'na\_H preyo\' astu te .
##1.140.11c##  yatte\' shu\_kraM ta\_nvo\_3\_\' rocha\'te\_ shuchi\_ tenA\_smabhya\'M vanase\_ ratna\_mA tvam ..
##1.140.12a##  rathA\'ya\_ nAva\'mu\_ta no\' gR^i\_hAya\_ nityA\'ritrAM pa\_dvatI\'M rAsyagne .
##1.140.12c##  a\_smAka\'M vI\_rA.N u\_ta no\' ma\_ghono\_ janA\'.Nshcha\_ yA pA\_rayA\_chCharma\_ yA cha\' ..
##1.140.13a##  a\_bhI no\' agna u\_kthamijju\'guryA\_ dyAvA\_kShAmA\_ sindha\'vashcha\_ svagU\'rtAH .
##1.140.13c##  gavya\_M yavya\_M yanto\' dI\_rghAheSha\_M vara\'maru\_Nyo\' varanta ..
##1.141.01a##  baLi\_tthA tadvapu\'She dhAyi darsha\_taM de\_vasya\_ bharga\_H saha\'so\_ yato\_ jani\' .
##1.141.01c##  yadI\_mupa\_ hvara\'te\_ sAdha\'te ma\_tirR^i\_tasya\_ dhenA\' anayanta sa\_sruta\'H ..
##1.141.02a##  pR^i\_kSho vapu\'H pitu\_mAnnitya\_ A sha\'ye dvi\_tIya\_mA sa\_ptashi\'vAsu mA\_tR^iShu\' .
##1.141.02c##  tR^i\_tIya\'masya vR^iSha\_bhasya\' do\_hase\_ dasha\'pramatiM janayanta\_ yoSha\'NaH ..
##1.141.03a##  niryadI\'M bu\_dhnAnma\'hi\_Shasya\_ varpa\'sa IshA\_nAsa\_H shava\'sA\_ kranta\' sU\_raya\'H .
##1.141.03c##  yadI\_manu\' pra\_divo\_ madhva\' Adha\_ve guhA\_ santa\'M mAta\_rishvA\' mathA\_yati\' ..
##1.141.04a##  pra yatpi\_tuH pa\'ra\_mAnnI\_yate\_ paryA pR^i\_kShudho\' vI\_rudho\_ daMsu\' rohati .
##1.141.04c##  u\_bhA yada\'sya ja\_nuSha\_M yadinva\'ta\_ Adidyavi\'ShTho abhavadghR^i\_NA shuchi\'H ..
##1.141.05a##  AdinmA\_tR^IrAvi\'sha\_dyAsvA shuchi\_rahi\'MsyamAna urvi\_yA vi vA\'vR^idhe .
##1.141.05c##  anu\_ yatpUrvA\_ aru\'hatsanA\_juvo\_ ni navya\'sI\_Shvava\'rAsu dhAvate ..
##1.141.06a##  AdiddhotA\'raM vR^iNate\_ divi\'ShTiShu\_ bhaga\'miva papR^ichA\_nAsa\' R^i~njate .
##1.141.06c##  de\_vAnyatkratvA\' ma\_jmanA\' puruShTu\_to marta\_M shaMsa\'M vi\_shvadhA\_ veti\_ dhAya\'se ..
##1.141.07a##  vi yadasthA\'dyaja\_to vAta\'chodito hvA\_ro na vakvA\' ja\_raNA\_ anA\'kR^itaH .
##1.141.07c##  tasya\_ patma\'nda\_kShuSha\'H kR^i\_ShNaja\'Mhasa\_H shuchi\'janmano\_ raja\_ A vya\'dhvanaH ..
##1.141.08a##  ratho\_ na yA\_taH shikva\'bhiH kR^i\_to dyAma~Nge\'bhiraru\_Shebhi\'rIyate .
##1.141.08c##  Ada\'sya\_ te kR^i\_ShNAso\' dakShi sU\_raya\_H shUra\'syeva tve\_ShathA\'dIShate\_ vaya\'H ..
##1.141.09a##  tvayA\_ hya\'gne\_ varu\'No dhR^i\_tavra\'to mi\_traH shA\'sha\_dre a\'rya\_mA su\_dAna\'vaH .
##1.141.09c##  yatsI\_manu\_ kratu\'nA vi\_shvathA\' vi\_bhura\_rAnna ne\_miH pa\'ri\_bhUrajA\'yathAH ..
##1.141.10a##  tvama\'gne shashamA\_nAya\' sunva\_te ratna\'M yaviShTha de\_vatA\'timinvasi .
##1.141.10c##  taM tvA\_ nu navya\'M sahaso yuvanva\_yaM bhaga\_M na kA\_re ma\'hiratna dhImahi ..
##1.141.11a##  a\_sme ra\_yiM na svartha\_M damU\'nasa\_M bhaga\_M dakSha\_M na pa\'pR^ichAsi dharNa\_sim .
##1.141.11c##  ra\_shmI.Nri\'va\_ yo yama\'ti\_ janma\'nI u\_bhe de\_vAnA\_M shaMsa\'mR^i\_ta A cha\' su\_kratu\'H ..
##1.141.12a##  u\_ta na\'H su\_dyotmA\' jI\_rAshvo\_ hotA\' ma\_ndraH shR^i\'Navachcha\_ndrara\'thaH .
##1.141.12c##  sa no\' neSha\_nneSha\'tamai\_ramU\'ro\_.agnirvA\_maM su\'vi\_taM vasyo\_ achCha\' ..
##1.141.13a##  astA\'vya\_gniH shimI\'vadbhira\_rkaiH sAmrA\'jyAya prata\_raM dadhA\'naH .
##1.141.13c##  a\_mI cha\_ ye ma\_ghavA\'no va\_yaM cha\_ miha\_M na sUro\_ ati\_ niShTa\'tanyuH ..
##1.142.01a##  sami\'ddho agna\_ A va\'ha de\_vA.N a\_dya ya\_tasru\'che .
##1.142.01c##  tantu\'M tanuShva pU\_rvyaM su\_taso\'mAya dA\_shuShe\' ..
##1.142.02a##  ghR^i\_tava\'nta\_mupa\' mAsi\_ madhu\'mantaM tanUnapAt .
##1.142.02c##  ya\_j~naM vipra\'sya\_ mAva\'taH shashamA\_nasya\' dA\_shuSha\'H ..
##1.142.03a##  shuchi\'H pAva\_ko adbhu\'to\_ madhvA\' ya\_j~naM mi\'mikShati .
##1.142.03c##  narA\_shaMsa\_strirA di\_vo de\_vo de\_veShu\' ya\_j~niya\'H ..
##1.142.04a##  I\_Li\_to a\'gna\_ A va\_hendra\'M chi\_trami\_ha pri\_yam .
##1.142.04c##  i\_yaM hi tvA\' ma\_tirmamAchChA\' sujihva va\_chyate\' ..
##1.142.05a##  stR^i\_NA\_nAso\' ya\_tasru\'cho ba\_rhirya\_j~ne sva\'dhva\_re .
##1.142.05c##  vR^i\_~nje de\_vavya\'chastama\_mindrA\'ya\_ sharma\' sa\_pratha\'H ..
##1.142.06a##  vi shra\'yantAmR^itA\_vR^idha\'H pra\_yai de\_vebhyo\' ma\_hIH .
##1.142.06c##  pA\_va\_kAsa\'H puru\_spR^iho\_ dvAro\' de\_vIra\'sa\_shchata\'H ..
##1.142.07a##  A bhanda\'mAne\_ upA\'ke\_ nakto\_ShAsA\' su\_pesha\'sA .
##1.142.07c##  ya\_hvI R^i\_tasya\' mA\_tarA\_ sIda\'tAM ba\_rhirA su\_mat ..
##1.142.08a##  ma\_ndraji\'hvA jugu\_rvaNI\_ hotA\'rA\_ daivyA\' ka\_vI .
##1.142.08c##  ya\_j~naM no\' yakShatAmi\_maM si\_dhrama\_dya di\'vi\_spR^isha\'m ..
##1.142.09a##  shuchi\'rde\_veShvarpi\'tA\_ hotrA\' ma\_rutsu\_ bhAra\'tI .
##1.142.09c##  iLA\_ sara\'svatI ma\_hI ba\_rhiH sI\'dantu ya\_j~niyA\'H ..
##1.142.10a##  tanna\'stu\_rIpa\_madbhu\'taM pu\_ru vAra\'M pu\_ru tmanA\' .
##1.142.10c##  tvaShTA\_ poShA\'ya\_ vi Shya\'tu rA\_ye nAbhA\' no asma\_yuH ..
##1.142.11a##  a\_va\_sR^i\_jannupa\_ tmanA\' de\_vAnya\'kShi vanaspate .
##1.142.11c##  a\_gnirha\_vyA su\'ShUdati de\_vo de\_veShu\_ medhi\'raH ..
##1.142.12a##  pU\_Sha\_Nvate\' ma\_rutva\'te vi\_shvade\'vAya vA\_yave\' .
##1.142.12c##  svAhA\' gAya\_trave\'pase ha\_vyamindrA\'ya kartana ..
##1.142.13a##  svAhA\'kR^itA\_nyA ga\_hyupa\' ha\_vyAni\' vI\_taye\' .
##1.142.13c##  indrA ga\'hi shru\_dhI hava\_M tvAM ha\'vante adhva\_re ..
##1.143.01a##  pra tavya\'sI\_M navya\'sIM dhI\_tima\_gnaye\' vA\_cho ma\_tiM saha\'saH sU\_nave\' bhare .
##1.143.01c##  a\_pAM napA\_dyo vasu\'bhiH sa\_ha pri\_yo hotA\' pR^ithi\_vyAM nyasI\'dadR^i\_tviya\'H ..
##1.143.02a##  sa jAya\'mAnaH para\_me vyo\'manyA\_vira\_gnira\'bhavanmAta\_rishva\'ne .
##1.143.02c##  a\_sya kratvA\' samidhA\_nasya\' ma\_jmanA\_ pra dyAvA\' sho\_chiH pR^i\'thi\_vI a\'rochayat ..
##1.143.03a##  a\_sya tve\_ShA a\_jarA\' a\_sya bhA\_nava\'H susa\_MdR^isha\'H su\_pratI\'kasya su\_dyuta\'H .
##1.143.03c##  bhAtva\'kShaso\_ atya\_kturna sindha\'vo\_.agne re\'jante\_ asa\'santo a\_jarA\'H ..
##1.143.04a##  yame\'ri\_re bhR^iga\'vo vi\_shvave\'dasa\_M nAbhA\' pR^ithi\_vyA bhuva\'nasya ma\_jmanA\' .
##1.143.04c##  a\_gniM taM gI\_rbhirhi\'nuhi\_ sva A dame\_ ya eko\_ vasvo\_ varu\'No\_ na rAja\'ti ..
##1.143.05a##  na yo varA\'ya ma\_rutA\'miva sva\_naH sene\'va sR^i\_ShTA di\_vyA yathA\_shani\'H .
##1.143.05c##  a\_gnirjambhai\'stigi\_taira\'tti\_ bharva\'ti yo\_dho na shatrU\_nsa vanA\_ nyR^i\'~njate ..
##1.143.06a##  ku\_vinno\' a\_gniru\_chatha\'sya\_ vIrasa\_dvasu\'Shku\_vidvasu\'bhi\_H kAma\'mA\_vara\'t .
##1.143.06c##  cho\_daH ku\_vittu\'tu\_jyAtsA\_taye\_ dhiya\_H shuchi\'pratIka\_M tama\_yA dhi\_yA gR^i\'Ne ..
##1.143.07a##  ghR^i\_tapra\'tIkaM va R^i\_tasya\' dhU\_rShada\'ma\_gniM mi\_traM na sa\'midhA\_na R^i\'~njate .
##1.143.07c##  indhA\'no a\_kro vi\_dathe\'Shu\_ dIdya\'chChu\_krava\'rNA\_mudu\' no yaMsate\_ dhiya\'m ..
##1.143.08a##  apra\'yuchCha\_nnapra\'yuchChadbhiragne shi\_vebhi\'rnaH pA\_yubhi\'H pAhi sha\_gmaiH .
##1.143.08c##  ada\'bdhebhi\_radR^i\'pitebhiri\_ShTe.ani\'miShadbhi\_H pari\' pAhi no\_ jAH ..
##1.144.01a##  eti\_ pra hotA\' vra\_tama\'sya mA\_yayo\_rdhvAM dadhA\'na\_H shuchi\'peshasa\_M dhiya\'m .
##1.144.01c##  a\_bhi srucha\'H kramate dakShiNA\_vR^ito\_ yA a\'sya\_ dhAma\' pratha\_maM ha\_ niMsa\'te ..
##1.144.02a##  a\_bhImR^i\_tasya\' do\_hanA\' anUShata\_ yonau\' de\_vasya\_ sada\'ne\_ parI\'vR^itAH .
##1.144.02c##  a\_pAmu\_pasthe\_ vibhR^i\'to\_ yadAva\'sa\_dadha\' sva\_dhA a\'dhaya\_dyAbhi\_rIya\'te ..
##1.144.03a##  yuyU\'Shata\_H sava\'yasA\_ tadidvapu\'H samA\_namartha\'M vi\_tari\'tratA mi\_thaH .
##1.144.03c##  AdI\_M bhago\_ na havya\_H sama\_smadA voLhu\_rna ra\_shmInsama\'yaMsta\_ sAra\'thiH ..
##1.144.04a##  yamI\_M dvA sava\'yasA sapa\_ryata\'H samA\_ne yonA\' mithu\_nA samo\'kasA .
##1.144.04c##  divA\_ na nakta\'M pali\_to yuvA\'jani pu\_rU chara\'nna\_jaro\_ mAnu\'ShA yu\_gA ..
##1.144.05a##  tamI\'M hinvanti dhI\_tayo\_ dasha\_ vrisho\' de\_vaM martA\'sa U\_taye\' havAmahe .
##1.144.05c##  dhano\_radhi\' pra\_vata\_ A sa R^i\'Nvatyabhi\_vraja\'dbhirva\_yunA\_ navA\'dhita ..
##1.144.06a##  tvaM hya\'gne di\_vyasya\_ rAja\'si\_ tvaM pArthi\'vasya pashu\_pA i\'va\_ tmanA\' .
##1.144.06c##  enI\' ta e\_te bR^i\'ha\_tI a\'bhi\_shriyA\' hira\_NyayI\_ vakva\'rI ba\_rhirA\'shAte ..
##1.144.07a##  agne\' ju\_Shasva\_ prati\' harya\_ tadvacho\_ mandra\_ svadhA\'va\_ R^ita\'jAta\_ sukra\'to .
##1.144.07c##  yo vi\_shvata\'H pra\_tya~N~Nasi\' darsha\_to ra\_NvaH saMdR^i\'ShTau pitu\_mA.N i\'va\_ kShaya\'H ..
##1.145.01a##  taM pR^i\'chChatA\_ sa ja\'gAmA\_ sa ve\'da\_ sa chi\'ki\_tvA.N I\'yate\_ sA nvI\'yate .
##1.145.01c##  tasmi\'nsanti pra\_shiSha\_stasmi\'nni\_ShTaya\_H sa vAja\'sya\_ shava\'saH shu\_ShmiNa\_spati\'H ..
##1.145.02a##  tamitpR^i\'chChanti\_ na si\_mo vi pR^i\'chChati\_ svene\'va\_ dhIro\_ mana\'sA\_ yadagra\'bhIt .
##1.145.02c##  na mR^i\'Shyate pratha\_maM nApa\'ra\_M vacho\_.asya kratvA\' sachate\_ apra\'dR^ipitaH ..
##1.145.03a##  tamidga\'chChanti ju\_hva1\_\'stamarva\'tI\_rvishvA\_nyeka\'H shR^iNava\_dvachA\'Msi me .
##1.145.03c##  pu\_ru\_prai\_Shastatu\'riryaj~na\_sAdha\_no.achChi\'droti\_H shishu\_rAda\'tta\_ saM rabha\'H ..
##1.145.04a##  u\_pa\_sthAya\'M charati\_ yatsa\_mAra\'ta sa\_dyo jA\_tasta\'tsAra\_ yujye\'bhiH .
##1.145.04c##  a\_bhi shvA\_ntaM mR^i\'shate nA\_ndye\' mu\_de yadI\_M gachCha\'ntyusha\_tIra\'piShThi\_tam ..
##1.145.05a##  sa I\'M mR^i\_go apyo\' vana\_rgurupa\' tva\_chyu\'pa\_masyA\_M ni dhA\'yi .
##1.145.05c##  vya\'bravIdva\_yunA\_ martye\'bhyo\_.agnirvi\_dvA.N R^i\'ta\_chiddhi sa\_tyaH ..
##1.146.01a##  tri\_mU\_rdhAna\'M sa\_ptara\'shmiM gR^iNI\_She.anU\'nama\_gniM pi\_troru\_pasthe\' .
##1.146.01c##  ni\_Sha\_ttama\'sya\_ chara\'to dhru\_vasya\_ vishvA\' di\_vo ro\'cha\_nApa\'pri\_vAMsa\'m ..
##1.146.02a##  u\_kShA ma\_hA.N a\_bhi va\'vakSha ene a\_jara\'stasthAvi\_ta/U\'tirR^i\_ShvaH .
##1.146.02c##  u\_rvyAH pa\_do ni da\'dhAti\_ sAnau\' ri\_hantyUdho\' aru\_ShAso\' asya ..
##1.146.03a##  sa\_mA\_naM va\_tsama\_bhi sa\_Mchara\'ntI\_ viShva\'gdhe\_nU vi cha\'rataH su\_meke\' .
##1.146.03c##  a\_na\_pa\_vR^i\_jyA.N adhva\'no\_ mimA\'ne\_ vishvA\_nketA\_.N adhi\' ma\_ho dadhA\'ne ..
##1.146.04a##  dhIrA\'saH pa\_daM ka\_vayo\' nayanti\_ nAnA\' hR^i\_dA rakSha\'mANA aju\_ryam .
##1.146.04c##  siShA\'santa\_H parya\'pashyanta\_ sindhu\'mA\_vire\'bhyo abhava\_tsUryo\_ nR^In ..
##1.146.05a##  di\_dR^i\_kSheNya\_H pari\_ kAShThA\'su\_ jenya\' I\_Lenyo\' ma\_ho arbhA\'ya jI\_vase\' .
##1.146.05c##  pu\_ru\_trA yadabha\'va\_tsUrahai\'bhyo\_ garbhe\'bhyo ma\_ghavA\' vi\_shvada\'rshataH ..
##1.147.01a##  ka\_thA te\' agne shu\_chaya\'nta A\_yorda\'dA\_shurvAje\'bhirAshuShA\_NAH .
##1.147.01c##  u\_bhe yatto\_ke tana\'ye\_ dadhA\'nA R^i\_tasya\_ sAma\'nra\_Naya\'nta de\_vAH ..
##1.147.02a##  bodhA\' me a\_sya vacha\'so yaviShTha\_ maMhi\'ShThasya\_ prabhR^i\'tasya svadhAvaH .
##1.147.02c##  pIya\'ti tvo\_ anu\' tvo gR^iNAti va\_ndAru\'ste ta\_nva\'M vande agne ..
##1.147.03a##  ye pA\_yavo\' mAmate\_yaM te\' agne\_ pashya\'nto a\_ndhaM du\'ri\_tAdara\'kShan .
##1.147.03c##  ra\_rakSha\_ tAnsu\_kR^ito\' vi\_shvave\'dA\_ dipsa\'nta\_ idri\_pavo\_ nAha\' debhuH ..
##1.147.04a##  yo no\' agne\_ ara\'rivA.N aghA\_yura\'rAtI\_vA ma\_rchaya\'ti dva\_yena\' .
##1.147.04c##  mantro\' gu\_ruH puna\'rastu\_ so a\'smA\_ anu\' mR^ikShIShTa ta\_nva\'M duru\_ktaiH ..
##1.147.05a##  u\_ta vA\_ yaH sa\'hasya pravi\_dvAnmarto\_ marta\'M ma\_rchaya\'ti dva\_yena\' .
##1.147.05c##  ata\'H pAhi stavamAna stu\_vanta\_magne\_ mAki\'rno duri\_tAya\' dhAyIH ..
##1.148.01a##  mathI\_dyadI\'M vi\_ShTo mA\'ta\_rishvA\_ hotA\'raM vi\_shvApsu\'M vi\_shvade\'vyam .
##1.148.01c##  ni yaM da\_dhurma\'nu\_ShyA\'su vi\_kShu sva1\_\'rNa chi\_traM vapu\'She vi\_bhAva\'m ..
##1.148.02a##  da\_dA\_naminna da\'dabhanta\_ manmA\_gnirvarU\'tha\_M mama\_ tasya\' chAkan .
##1.148.02c##  ju\_Shanta\_ vishvA\'nyasya\_ karmopa\'stuti\_M bhara\'mANasya kA\_roH ..
##1.148.03a##  nitye\' chi\_nnu yaM sada\'ne jagR^i\_bhre prasha\'stibhirdadhi\_re ya\_j~niyA\'saH .
##1.148.03c##  pra sU na\'yanta gR^i\_bhaya\'nta i\_ShTAvashvA\'so\_ na ra\_thyo\' rArahA\_NAH ..
##1.148.04a##  pu\_rUNi\' da\_smo ni ri\'NAti\_ jambhai\_rAdro\'chate\_ vana\_ A vi\_bhAvA\' .
##1.148.04c##  Ada\'sya\_ vAto\_ anu\' vAti sho\_chirastu\_rna sharyA\'masa\_nAmanu\_ dyUn ..
##1.148.05a##  na yaM ri\_pavo\_ na ri\'Sha\_Nyavo\_ garbhe\_ santa\'M reSha\_NA re\_Shaya\'nti .
##1.148.05c##  a\_ndhA a\'pa\_shyA na da\'bhannabhi\_khyA nityA\'sa IM pre\_tAro\' arakShan ..
##1.149.01a##  ma\_haH sa rA\_ya eSha\'te\_ pati\_rdanni\_na i\_nasya\_ vasu\'naH pa\_da A .
##1.149.01c##  upa\_ dhraja\'nta\_madra\'yo vi\_dhannit ..
##1.149.02a##  sa yo vR^iShA\' na\_rAM na roda\'syo\_H shravo\'bhi\_rasti\' jI\_vapI\'tasargaH .
##1.149.02c##  pra yaH sa\'srA\_NaH shi\'shrI\_ta yonau\' ..
##1.149.03a##  A yaH pura\_M nArmi\'NI\_madI\'de\_datya\'H ka\_virna\'bha\_nyo\_3\_\' nArvA\' .
##1.149.03c##  sUro\_ na ru\'ru\_kvA~nCha\_tAtmA\' ..
##1.149.04a##  a\_bhi dvi\_janmA\_ trI ro\'cha\_nAni\_ vishvA\_ rajA\'Msi shushuchA\_no a\'sthAt .
##1.149.04c##  hotA\_ yaji\'ShTho a\_pAM sa\_dhasthe\' ..
##1.149.05a##  a\_yaM sa hotA\_ yo dvi\_janmA\_ vishvA\' da\_dhe vAryA\'Ni shrava\_syA .
##1.149.05c##  marto\_ yo a\'smai su\_tuko\' da\_dAsha\' ..
##1.150.01a##  pu\_ru tvA\' dA\_shvAnvo\'che\_.arira\'gne\_ tava\' svi\_dA .
##1.150.01c##  to\_dasye\'va shara\_Na A ma\_hasya\' ..
##1.150.02a##  vya\'ni\_nasya\' dha\_nina\'H praho\_She chi\_dara\'ruShaH .
##1.150.02c##  ka\_dA cha\_na pra\_jiga\'to\_ ade\'vayoH ..
##1.150.03a##  sa cha\_ndro vi\'pra\_ martyo\' ma\_ho vrAdha\'ntamo di\_vi .
##1.150.03c##  praprette\' agne va\_nuSha\'H syAma ..
##1.151.01a##  mi\_traM na yaM shimyA\_ goShu\' ga\_vyava\'H svA\_dhyo\' vi\_dathe\' a\_psu jIja\'nan .
##1.151.01c##  are\'jetA\_M roda\'sI\_ pAja\'sA gi\_rA prati\' pri\_yaM ya\'ja\_taM ja\_nuShA\_mava\'H ..
##1.151.02a##  yaddha\_ tyadvA\'M purumI\_Lhasya\' so\_mina\_H pra mi\_trAso\_ na da\'dhi\_re svA\_bhuva\'H .
##1.151.02c##  adha\_ kratu\'M vidataM gA\_tumarcha\'ta u\_ta shru\'taM vR^iShaNA pa\_styA\'vataH ..
##1.151.03a##  A vA\'M bhUShankShi\_tayo\_ janma\_ roda\'syoH pra\_vAchya\'M vR^iShaNA\_ dakSha\'se ma\_he .
##1.151.03c##  yadI\'mR^i\_tAya\_ bhara\'tho\_ yadarva\'te\_ pra hotra\'yA\_ shimyA\' vItho adhva\_ram ..
##1.151.04a##  pra sA kShi\_tira\'sura\_ yA mahi\' pri\_ya R^itA\'vAnAvR^i\_tamA gho\'Shatho bR^i\_hat .
##1.151.04c##  yu\_vaM di\_vo bR^i\'ha\_to dakSha\'mA\_bhuva\_M gAM na dhu\_ryupa\' yu~njAthe a\_paH ..
##1.151.05a##  ma\_hI atra\' mahi\_nA vAra\'mR^iNvatho.are\_Nava\_stuja\_ A sadma\'ndhe\_nava\'H .
##1.151.05c##  svara\'nti\_ tA u\'pa\_ratA\'ti\_ sUrya\_mA ni\_mrucha\' u\_Shasa\'stakva\_vIri\'va ..
##1.151.06a##  A vA\'mR^i\_tAya\' ke\_shinI\'ranUShata\_ mitra\_ yatra\_ varu\'Na gA\_tumarcha\'thaH .
##1.151.06c##  ava\_ tmanA\' sR^i\_jata\_M pinva\'ta\_M dhiyo\' yu\_vaM vipra\'sya\_ manma\'nAmirajyathaH ..
##1.151.07a##  yo vA\'M ya\_j~naiH sha\'shamA\_no ha\_ dAsha\'ti ka\_virhotA\_ yaja\'ti manma\_sAdha\'naH .
##1.151.07c##  upAha\_ taM gachCha\'tho vI\_tho a\'dhva\_ramachChA\_ gira\'H suma\_tiM ga\'ntamasma\_yU ..
##1.151.08a##  yu\_vAM ya\_j~naiH pra\'tha\_mA gobhi\'ra~njata\_ R^itA\'vAnA\_ mana\'so\_ na prayu\'ktiShu .
##1.151.08c##  bhara\'nti vA\_M manma\'nA sa\_MyatA\_ giro.adR^i\'pyatA\_ mana\'sA re\_vadA\'shAthe ..
##1.151.09a##  re\_vadvayo\' dadhAthe re\_vadA\'shAthe\_ narA\' mA\_yAbhi\'ri\_ta/U\'ti\_ mAhi\'nam .
##1.151.09c##  na vA\_M dyAvo.aha\'bhi\_rnota sindha\'vo\_ na de\'va\_tvaM pa\_Nayo\_ nAna\'shurma\_gham ..
##1.152.01a##  yu\_vaM vastrA\'Ni pIva\_sA va\'sAthe yu\_vorachChi\'drA\_ manta\'vo ha\_ sargA\'H .
##1.152.01c##  avA\'tirata\_manR^i\'tAni\_ vishva\' R^i\_tena\' mitrAvaruNA sachethe ..
##1.152.02a##  e\_tachcha\_na tvo\_ vi chi\'ketadeShAM sa\_tyo mantra\'H kavisha\_sta R^ighA\'vAn .
##1.152.02c##  tri\_rashri\'M hanti\_ chatu\'rashriru\_gro de\'va\_nido\_ ha pra\'tha\_mA a\'jUryan ..
##1.152.03a##  a\_pAde\'ti pratha\_mA pa\_dvatI\'nA\_M kastadvA\'M mitrAvaru\_NA chi\'keta .
##1.152.03c##  garbho\' bhA\_raM bha\'ra\_tyA chi\'dasya R^i\_taM pipa\_rtyanR^i\'ta\_M ni tA\'rIt ..
##1.152.04a##  pra\_yanta\_mitpari\' jA\_raM ka\_nInA\_M pashyA\'masi\_ nopa\'ni\_padya\'mAnam .
##1.152.04c##  ana\'vapR^igNA\_ vita\'tA\_ vasA\'naM pri\_yaM mi\_trasya\_ varu\'Nasya\_ dhAma\' ..
##1.152.05a##  a\_na\_shvo jA\_to a\'nabhI\_shurarvA\_ kani\'kradatpatayadU\_rdhvasA\'nuH .
##1.152.05c##  a\_chitta\_M brahma\' jujuShu\_ryuvA\'na\_H pra mi\_tre dhAma\_ varu\'Ne gR^i\_Nanta\'H ..
##1.152.06a##  A dhe\_navo\' mAmate\_yamava\'ntIrbrahma\_priya\'M pIpaya\_nsasmi\_nnUdha\'n .
##1.152.06c##  pi\_tvo bhi\'kSheta va\_yunA\'ni vi\_dvAnA\_sAvivA\'sa\_nnadi\'timuruShyet ..
##1.152.07a##  A vA\'M mitrAvaruNA ha\_vyaju\'ShTi\_M nama\'sA devA\_vava\'sA vavR^ityAm .
##1.152.07c##  a\_smAka\_M brahma\_ pR^ita\'nAsu sahyA a\_smAka\'M vR^i\_ShTirdi\_vyA su\'pA\_rA ..
##1.153.01a##  yajA\'mahe vAM ma\_haH sa\_joShA\' ha\_vyebhi\'rmitrAvaruNA\_ namo\'bhiH .
##1.153.01c##  ghR^i\_tairghR^i\'tasnU\_ adha\_ yadvA\'ma\_sme a\'dhva\_ryavo\_ na dhI\_tibhi\_rbhara\'nti ..
##1.153.02a##  prastu\'tirvA\_M dhAma\_ na prayu\'kti\_rayA\'mi mitrAvaruNA suvR^i\_ktiH .
##1.153.02c##  a\_nakti\_ yadvA\'M vi\_dathe\'Shu\_ hotA\' su\_mnaM vA\'M sU\_rirvR^i\'ShaNA\_viya\'kShan ..
##1.153.03a##  pI\_pAya\' dhe\_nuradi\'tirR^i\_tAya\_ janA\'ya mitrAvaruNA havi\_rde .
##1.153.03c##  hi\_noti\_ yadvA\'M vi\_dathe\' sapa\_ryansa rA\_taha\'vyo\_ mAnu\'Sho\_ na hotA\' ..
##1.153.04a##  u\_ta vA\'M vi\_kShu madyA\_svandho\_ gAva\_ Apa\'shcha pIpayanta de\_vIH .
##1.153.04c##  u\_to no\' a\_sya pU\_rvyaH pati\_rdanvI\_taM pA\_taM paya\'sa u\_sriyA\'yAH ..
##1.154.01a##  viShNo\_rnu ka\'M vI\_ryA\'Ni\_ pra vo\'cha\_M yaH pArthi\'vAni vima\_me rajA\'Msi .
##1.154.01c##  yo aska\'bhAya\_dutta\'raM sa\_dhastha\'M vichakramA\_Nastre\_dhoru\'gA\_yaH ..
##1.154.02a##  pra tadviShNu\'H stavate vI\_rye\'Na mR^i\_go na bhI\_maH ku\'cha\_ro gi\'ri\_ShThAH .
##1.154.02c##  yasyo\_ruShu\' tri\_Shu vi\_krama\'NeShvadhikShi\_yanti\_ bhuva\'nAni\_ vishvA\' ..
##1.154.03a##  pra viShNa\'ve shU\_Shame\'tu\_ manma\' giri\_kShita\' urugA\_yAya\_ vR^iShNe\' .
##1.154.03c##  ya i\_daM dI\_rghaM praya\'taM sa\_dhastha\_meko\' vima\_me tri\_bhiritpa\_debhi\'H ..
##1.154.04a##  yasya\_ trI pU\_rNA madhu\'nA pa\_dAnyakShI\'yamANA sva\_dhayA\_ mada\'nti .
##1.154.04c##  ya u\' tri\_dhAtu\' pR^ithi\_vImu\_ta dyAmeko\' dA\_dhAra\_ bhuva\'nAni\_ vishvA\' ..
##1.154.05a##  tada\'sya pri\_yama\_bhi pAtho\' ashyA\_M naro\_ yatra\' deva\_yavo\_ mada\'nti .
##1.154.05c##  u\_ru\_kra\_masya\_ sa hi bandhu\'ri\_tthA viShNo\'H pa\_de pa\'ra\_me madhva\_ utsa\'H ..
##1.154.06a##  tA vA\_M vAstU\'nyushmasi\_ gama\'dhyai\_ yatra\_ gAvo\_ bhUri\'shR^i~NgA a\_yAsa\'H .
##1.154.06c##  atrAha\_ tadu\'rugA\_yasya\_ vR^iShNa\'H para\_maM pa\_damava\' bhAti\_ bhUri\' ..
##1.155.01a##  pra va\_H pAnta\_mandha\'so dhiyAya\_te ma\_he shUrA\'ya\_ viShNa\'ve chArchata .
##1.155.01c##  yA sAnu\'ni\_ parva\'tAnA\_madA\'bhyA ma\_hasta\_sthatu\_rarva\'teva sA\_dhunA\' ..
##1.155.02a##  tve\_Shami\_tthA sa\_mara\'Na\_M shimI\'vato\_rindrA\'viShNU suta\_pA vA\'muruShyati .
##1.155.02c##  yA martyA\'ya pratidhI\_yamA\'na\_mitkR^i\_shAno\_rastu\'rasa\_nAmu\'ru\_Shyatha\'H ..
##1.155.03a##  tA I\'M vardhanti\_ mahya\'sya\_ pauMsya\_M ni mA\_tarA\' nayati\_ reta\'se bhu\_je .
##1.155.03c##  dadhA\'ti pu\_tro.ava\'ra\_M para\'M pi\_turnAma\' tR^i\_tIya\_madhi\' rocha\_ne di\_vaH ..
##1.155.04a##  tatta\_dida\'sya\_ pauMsya\'M gR^iNImasI\_nasya\' trA\_tura\'vR^i\_kasya\' mI\_LhuSha\'H .
##1.155.04c##  yaH pArthi\'vAni tri\_bhiridvigA\'mabhiru\_ru krami\'ShTorugA\_yAya\' jI\_vase\' ..
##1.155.05a##  dve ida\'sya\_ krama\'Ne sva\_rdR^isho\'.abhi\_khyAya\_ martyo\' bhuraNyati .
##1.155.05c##  tR^i\_tIya\'masya\_ naki\_rA da\'dharShati\_ vaya\'shcha\_na pa\_taya\'ntaH pata\_triNa\'H ..
##1.155.06a##  cha\_turbhi\'H sA\_kaM na\'va\_tiM cha\_ nAma\'bhishcha\_kraM na vR^i\_ttaM vyatI\'.NravIvipat .
##1.155.06c##  bR^i\_hachCha\'rIro vi\_mimA\'na\_ R^ikva\'bhi\_ryuvAku\'mAra\_H pratye\'tyAha\_vam ..
##1.156.01a##  bhavA\' mi\_tro na shevyo\' ghR^i\_tAsu\'ti\_rvibhU\'tadyumna eva\_yA u\' sa\_prathA\'H .
##1.156.01c##  adhA\' te viShNo vi\_duShA\' chi\_dardhya\_H stomo\' ya\_j~nashcha\_ rAdhyo\' ha\_viShma\'tA ..
##1.156.02a##  yaH pU\_rvyAya\' ve\_dhase\_ navI\'yase su\_majjA\'naye\_ viShNa\'ve\_ dadA\'shati .
##1.156.02c##  yo jA\_tama\'sya maha\_to mahi\_ brava\_tsedu\_ shravo\'bhi\_ryujya\'M chida\_bhya\'sat ..
##1.156.03a##  tamu\' stotAraH pU\_rvyaM yathA\' vi\_da R^i\_tasya\_ garbha\'M ja\_nuShA\' pipartana .
##1.156.03c##  Asya\' jA\_nanto\_ nAma\' chidvivaktana ma\_haste\' viShNo suma\_tiM bha\'jAmahe ..
##1.156.04a##  tama\'sya\_ rAjA\_ varu\'Na\_stama\_shvinA\_ kratu\'M sachanta\_ mAru\'tasya ve\_dhasa\'H .
##1.156.04c##  dA\_dhAra\_ dakSha\'mutta\_mama\'ha\_rvida\'M vra\_jaM cha\_ viShNu\_H sakhi\'vA.N aporNu\_te ..
##1.156.05a##  A yo vi\_vAya\' sa\_chathA\'ya\_ daivya\_ indrA\'ya\_ viShNu\'H su\_kR^ite\' su\_kR^itta\'raH .
##1.156.05c##  ve\_dhA a\'jinvattriShadha\_stha Arya\'mR^i\_tasya\' bhA\_ge yaja\'mAna\_mAbha\'jat ..
##1.157.01a##  abo\'dhya\_gnirjma ude\'ti\_ sUryo\_ vyu1\_\'ShAshcha\_ndrA ma\_hyA\'vo a\_rchiShA\' .
##1.157.01c##  Ayu\'kShAtAma\_shvinA\_ yAta\'ve\_ ratha\_M prAsA\'vIdde\_vaH sa\'vi\_tA jaga\_tpR^itha\'k ..
##1.157.02a##  yadyu\_~njAthe\_ vR^iSha\'NamashvinA\_ ratha\'M ghR^i\_tena\' no\_ madhu\'nA kSha\_tramu\'kShatam .
##1.157.02c##  a\_smAka\_M brahma\_ pR^ita\'nAsu jinvataM va\_yaM dhanA\_ shUra\'sAtA bhajemahi ..
##1.157.03a##  a\_rvA~Ntri\'cha\_kro ma\'dhu\_vAha\'no\_ ratho\' jI\_rAshvo\' a\_shvino\'ryAtu\_ suShTu\'taH .
##1.157.03c##  tri\_va\_ndhu\_ro ma\_ghavA\' vi\_shvasau\'bhaga\_H shaM na\_ A va\'kShaddvi\_pade\_ chatu\'Shpade ..
##1.157.04a##  A na\_ Urja\'M vahatamashvinA yu\_vaM madhu\'matyA na\_H kasha\'yA mimikShatam .
##1.157.04c##  prAyu\_stAri\'ShTa\_M nI rapA\'Msi mR^ikShata\_M sedha\'ta\_M dveSho\_ bhava\'taM sachA\_bhuvA\' ..
##1.157.05a##  yu\_vaM ha\_ garbha\_M jaga\'tIShu dhattho yu\_vaM vishve\'Shu\_ bhuva\'neShva\_ntaH .
##1.157.05c##  yu\_vama\_gniM cha\' vR^iShaNAva\_pashcha\_ vana\_spatI\'.NrashvinA\_vaira\'yethAm ..
##1.157.06a##  yu\_vaM ha\' stho bhi\_ShajA\' bheSha\_jebhi\_ratho\' ha stho ra\_thyA\_3\_\' rAthye\'bhiH .
##1.157.06c##  atho\' ha kSha\_tramadhi\' dhattha ugrA\_ yo vA\'M ha\_viShmA\_nmana\'sA da\_dAsha\' ..
##1.158.01a##  vasU\' ru\_drA pu\'ru\_mantU\' vR^i\_dhantA\' dasha\_syata\'M no vR^iShaNAva\_bhiShTau\' .
##1.158.01c##  dasrA\' ha\_ yadrekNa\' aucha\_thyo vA\_M pra yatsa\_srAthe\_ aka\'vAbhirU\_tI ..
##1.158.02a##  ko vA\'M dAshatsuma\_taye\' chida\_syai vasU\_ yaddhethe\_ nama\'sA pa\_de goH .
##1.158.02c##  ji\_gR^i\_tama\_sme re\_vatI\_H pura\'MdhIH kAma\_preNe\'va\_ mana\'sA\_ chara\'ntA ..
##1.158.03a##  yu\_kto ha\_ yadvA\'M tau\_gryAya\' pe\_rurvi madhye\_ arNa\'so\_ dhAyi\' pa\_jraH .
##1.158.03c##  upa\' vA\_mava\'H shara\_NaM ga\'meya\_M shUro\_ nAjma\' pa\_taya\'dbhi\_revai\'H ..
##1.158.04a##  upa\'stutiraucha\_thyamu\'ruShye\_nmA mAmi\_me pa\'ta\_triNI\_ vi du\'gdhAm .
##1.158.04c##  mA mAmedho\_ dasha\'tayashchi\_to dhA\_kpra yadvA\'M ba\_ddhastmani\_ khAda\'ti\_ kShAm ..
##1.158.05a##  na mA\' garanna\_dyo\' mA\_tR^ita\'mA dA\_sA yadI\_M susa\'mubdhama\_vAdhu\'H .
##1.158.05c##  shiro\_ yada\'sya traita\_no vi\_takSha\'tsva\_yaM dA\_sa uro\_ aMsA\_vapi\' gdha ..
##1.158.06a##  dI\_rghata\'mA mAmate\_yo ju\'ju\_rvAnda\'sha\_me yu\_ge .
##1.158.06c##  a\_pAmartha\'M ya\_tInA\'M bra\_hmA bha\'vati\_ sAra\'thiH ..
##1.159.01a##  pra dyAvA\' ya\_j~naiH pR^i\'thi\_vI R^i\'tA\_vR^idhA\' ma\_hI stu\'She vi\_dathe\'Shu\_ prache\'tasA .
##1.159.01c##  de\_vebhi\_rye de\_vapu\'tre su\_daMsa\'se\_tthA dhi\_yA vAryA\'Ni pra\_bhUSha\'taH ..
##1.159.02a##  u\_ta ma\'nye pi\_tura\_druho\_ mano\' mA\_turmahi\_ svata\'va\_staddhavI\'mabhiH .
##1.159.02c##  su\_reta\'sA pi\_tarA\_ bhUma\' chakraturu\_ru pra\_jAyA\' a\_mR^ita\_M varI\'mabhiH ..
##1.159.03a##  te sU\_nava\_H svapa\'saH su\_daMsa\'so ma\_hI ja\'j~nurmA\_tarA\' pU\_rvachi\'ttaye .
##1.159.03c##  sthA\_tushcha\' sa\_tyaM jaga\'tashcha\_ dharma\'Ni pu\_trasya\' pAthaH pa\_damadva\'yAvinaH ..
##1.159.04a##  te mA\_yino\' mamire su\_prache\'taso jA\_mI sayo\'nI mithu\_nA samo\'kasA .
##1.159.04c##  navya\'Mnavya\_M tantu\_mA ta\'nvate di\_vi sa\'mu\_dre a\_ntaH ka\_vaya\'H sudI\_taya\'H ..
##1.159.05a##  tadrAdho\' a\_dya sa\'vi\_turvare\'NyaM va\_yaM de\_vasya\' prasa\_ve ma\'nAmahe .
##1.159.05c##  a\_smabhya\'M dyAvApR^ithivI suche\_tunA\' ra\_yiM dha\'tta\_M vasu\'mantaM shata\_gvina\'m ..
##1.160.01a##  te hi dyAvA\'pR^ithi\_vI vi\_shvasha\'mbhuva R^i\_tAva\'rI\_ raja\'so dhAra\_yatka\'vI .
##1.160.01c##  su\_janma\'nI dhi\_ShaNe\' a\_ntarI\'yate de\_vo de\_vI dharma\'NA\_ sUrya\_H shuchi\'H ..
##1.160.02a##  u\_ru\_vyacha\'sA ma\_hinI\' asa\_shchatA\' pi\_tA mA\_tA cha\_ bhuva\'nAni rakShataH .
##1.160.02c##  su\_dhR^iShTa\'me vapu\_Shye\_3\_\' na roda\'sI pi\_tA yatsI\'ma\_bhi rU\_pairavA\'sayat ..
##1.160.03a##  sa vahni\'H pu\_traH pi\_troH pa\_vitra\'vAnpu\_nAti\_ dhIro\_ bhuva\'nAni mA\_yayA\' .
##1.160.03c##  dhe\_nuM cha\_ pR^ishni\'M vR^iSha\_bhaM su\_reta\'saM vi\_shvAhA\' shu\_kraM payo\' asya dukShata ..
##1.160.04a##  a\_yaM de\_vAnA\'ma\_pasA\'ma\_pasta\'mo\_ yo ja\_jAna\_ roda\'sI vi\_shvasha\'mbhuvA .
##1.160.04c##  vi yo ma\_me raja\'sI sukratU\_yayA\_jare\'bhi\_H skambha\'nebhi\_H samA\'nR^iche ..
##1.160.05a##  te no\' gR^iNA\_ne ma\'hinI\_ mahi\_ shrava\'H kSha\_traM dyA\'vApR^ithivI dhAsatho bR^i\_hat .
##1.160.05c##  yenA\_bhi kR^i\_ShTIsta\_tanA\'ma vi\_shvahA\' pa\_nAyya\_mojo\' a\_sme sami\'nvatam ..
##1.161.01a##  kimu\_ shreShTha\_H kiM yavi\'ShTho na\_ Aja\'ga\_nkimI\'yate dU\_tyaM1\_\' kadyadU\'chi\_ma .
##1.161.01c##  na ni\'ndima chama\_saM yo ma\'hAku\_lo.agne\' bhrAta\_rdruNa\_ idbhU\_timU\'dima ..
##1.161.02a##  eka\'M chama\_saM cha\_tura\'H kR^iNotana\_ tadvo\' de\_vA a\'bruva\_ntadva\_ Aga\'mam .
##1.161.02c##  saudha\'nvanA\_ yadye\_vA ka\'ri\_Shyatha\' sA\_kaM de\_vairya\_j~niyA\'so bhaviShyatha ..
##1.161.03a##  a\_gniM dU\_taM prati\_ yadabra\'vIta\_nAshva\_H kartvo\_ ratha\' u\_teha kartva\'H .
##1.161.03c##  dhe\_nuH kartvA\' yuva\_shA kartvA\_ dvA tAni\' bhrAta\_ranu\' vaH kR^i\_tvyema\'si ..
##1.161.04a##  cha\_kR^i\_vAMsa\' R^ibhava\_stada\'pR^ichChata\_ kveda\'bhU\_dyaH sya dU\_to na\_ Aja\'gan .
##1.161.04c##  ya\_dAvAkhya\'chchama\_sA~ncha\_tura\'H kR^i\_tAnAdittvaShTA\_ gnAsva\_ntarnyA\'naje ..
##1.161.05a##  hanA\'mainA\_.N iti\_ tvaShTA\_ yadabra\'vIchchama\_saM ye de\'va\_pAna\_mani\'ndiShuH .
##1.161.05c##  a\_nyA nAmA\'ni kR^iNvate su\_te sachA\'.N a\_nyaire\'nAnka\_nyA\_3\_\' nAma\'bhiH sparat ..
##1.161.06a##  indro\_ harI\' yuyu\_je a\_shvinA\_ ratha\_M bR^iha\_spati\'rvi\_shvarU\'pA\_mupA\'jata .
##1.161.06c##  R^i\_bhurvibhvA\_ vAjo\' de\_vA.N a\'gachChata\_ svapa\'so ya\_j~niya\'M bhA\_gamai\'tana ..
##1.161.07a##  nishcharma\'No\_ gAma\'riNIta dhI\_tibhi\_ryA jara\'ntA yuva\_shA tAkR^i\'Notana .
##1.161.07c##  saudha\'nvanA\_ ashvA\_dashva\'matakShata yu\_ktvA ratha\_mupa\' de\_vA.N a\'yAtana ..
##1.161.08a##  i\_damu\'da\_kaM pi\'ba\_tetya\'bravItane\_daM vA\' ghA pibatA mu~nja\_neja\'nam .
##1.161.08c##  saudha\'nvanA\_ yadi\_ tanneva\_ harya\'tha tR^i\_tIye\' ghA\_ sava\'ne mAdayAdhvai ..
##1.161.09a##  Apo\_ bhUyi\'ShThA\_ ityeko\' abravIda\_gnirbhUyi\'ShTha\_ itya\_nyo a\'bravIt .
##1.161.09c##  va\_dha\_ryantI\'M ba\_hubhya\_H praiko\' abravIdR^i\_tA vada\'ntashchama\_sA.N a\'piMshata ..
##1.161.10a##  shro\_NAmeka\' uda\_kaM gAmavA\'jati mA\_Msameka\'H piMshati sU\_nayAbhR^i\'tam .
##1.161.10c##  A ni\_mrucha\_H shakR^i\_deko\_ apA\'bhara\_tkiM svi\'tpu\_trebhya\'H pi\_tarA\_ upA\'vatuH ..
##1.161.11a##  u\_dvatsva\'smA akR^iNotanA\_ tR^iNa\'M ni\_vatsva\_paH sva\'pa\_syayA\' naraH .
##1.161.11c##  ago\'hyasya\_ yadasa\'stanA gR^i\_he tada\_dyedamR^i\'bhavo\_ nAnu\' gachChatha ..
##1.161.12a##  sa\_mmIlya\_ yadbhuva\'nA pa\_ryasa\'rpata\_ kva\' svittA\_tyA pi\_tarA\' va AsatuH .
##1.161.12c##  asha\'pata\_ yaH ka\_rasna\'M va Ada\_de yaH prAbra\'vI\_tpro tasmA\' abravItana ..
##1.161.13a##  su\_Shu\_pvAMsa\' R^ibhava\_stada\'pR^ichCha\_tAgo\'hya\_ ka i\_daM no\' abUbudhat .
##1.161.13c##  shvAna\'M ba\_sto bo\'dhayi\_tAra\'mabravItsaMvatsa\_ra i\_dama\_dyA vya\'khyata ..
##1.161.14a##  di\_vA yA\'nti ma\_ruto\_ bhUmyA\_gnira\_yaM vAto\' a\_ntari\'kSheNa yAti .
##1.161.14c##  a\_dbhiryA\'ti\_ varu\'NaH samu\_drairyu\_ShmA.N i\_chChanta\'H shavaso napAtaH ..
##1.162.01a##  mA no\' mi\_tro varu\'No arya\_mAyurindra\' R^ibhu\_kShA ma\_ruta\_H pari\' khyan .
##1.162.01c##  yadvA\_jino\' de\_vajA\'tasya\_ sapte\'H prava\_kShyAmo\' vi\_dathe\' vI\_ryA\'Ni ..
##1.162.02a##  yanni\_rNijA\_ rekNa\'sA\_ prAvR^i\'tasya rA\_tiM gR^i\'bhI\_tAM mu\'kha\_to naya\'nti .
##1.162.02c##  suprA\'~Na\_jo memya\'dvi\_shvarU\'pa indrApU\_ShNoH pri\_yamapye\'ti\_ pAtha\'H ..
##1.162.03a##  e\_Sha chChAga\'H pu\_ro ashve\'na vA\_jinA\' pU\_ShNo bhA\_go nI\'yate vi\_shvade\'vyaH .
##1.162.03c##  a\_bhi\_priya\_M yatpu\'ro\_LAsha\_marva\'tA\_ tvaShTede\'naM saushrava\_sAya\' jinvati ..
##1.162.04a##  yaddha\'vi\_Shya\'mR^itu\_sho de\'va\_yAna\_M trirmAnu\'ShA\_H paryashva\_M naya\'nti .
##1.162.04c##  atrA\' pU\_ShNaH pra\'tha\_mo bhA\_ga e\'ti ya\_j~naM de\_vebhya\'H prative\_daya\'nna\_jaH ..
##1.162.05a##  hotA\'dhva\_ryurAva\'yA agnimi\_ndho grA\'vagrA\_bha u\_ta shaMstA\_ suvi\'praH .
##1.162.05c##  tena\' ya\_j~nena\_ sva\'raMkR^itena\_ svi\'ShTena va\_kShaNA\_ A pR^i\'Nadhvam ..
##1.162.06a##  yU\_pa\_vra\_skA u\_ta ye yU\'pavA\_hAshcha\_ShAla\_M ye a\'shvayU\_pAya\_ takSha\'ti .
##1.162.06c##  ye chArva\'te\_ pacha\'naM sa\_mbhara\'ntyu\_to teShA\'ma\_bhigU\'rtirna invatu ..
##1.162.07a##  upa\_ prAgA\'tsu\_manme\'.adhAyi\_ manma\' de\_vAnA\_mAshA\_ upa\' vI\_tapR^i\'ShThaH .
##1.162.07c##  anve\'na\_M viprA\_ R^iSha\'yo madanti de\_vAnA\'M pu\_ShTe cha\'kR^imA su\_bandhu\'m ..
##1.162.08a##  yadvA\_jino\_ dAma\' sa\_MdAna\_marva\'to\_ yA shI\'rSha\_NyA\' rasha\_nA rajju\'rasya .
##1.162.08c##  yadvA\' ghAsya\_ prabhR^i\'tamA\_sye\_3\_\' tR^iNa\_M sarvA\_ tA te\_ api\' de\_veShva\'stu ..
##1.162.09a##  yadashva\'sya kra\_viSho\_ makShi\_kAsha\_ yadvA\_ svarau\_ svadhi\'tau ri\_ptamasti\' .
##1.162.09c##  yaddhasta\'yoH shami\_turyanna\_kheShu\_ sarvA\_ tA te\_ api\' de\_veShva\'stu ..
##1.162.10a##  yadUva\'dhyamu\_dara\'syApa\_vAti\_ ya A\_masya\' kra\_viSho\' ga\_ndho asti\' .
##1.162.10c##  su\_kR^i\_tA tachCha\'mi\_tAra\'H kR^iNvantU\_ta medha\'M shR^ita\_pAka\'M pachantu ..
##1.162.11a##  yatte\_ gAtrA\'da\_gninA\' pa\_chyamA\'nAda\_bhi shUla\_M niha\'tasyAva\_dhAva\'ti .
##1.162.11c##  mA tadbhUmyA\_mA shri\'Sha\_nmA tR^iNe\'Shu de\_vebhya\_stadu\_shadbhyo\' rA\_tama\'stu ..
##1.162.12a##  ye vA\_jina\'M pari\_pashya\'nti pa\_kvaM ya I\'mA\_huH su\'ra\_bhirnirha\_reti\' .
##1.162.12c##  ye chArva\'to mAMsabhi\_kShAmu\_pAsa\'ta u\_to teShA\'ma\_bhigU\'rtirna invatu ..
##1.162.13a##  yannIkSha\'NaM mA\_.Nspacha\'nyA u\_khAyA\_ yA pAtrA\'Ni yU\_ShNa A\_secha\'nAni .
##1.162.13c##  U\_Shma\_NyA\'pi\_dhAnA\' charU\_NAma\_~NkAH sU\_nAH pari\' bhUSha\_ntyashva\'m ..
##1.162.14a##  ni\_krama\'NaM ni\_Shada\'naM vi\_varta\'na\_M yachcha\_ paDbI\'sha\_marva\'taH .
##1.162.14c##  yachcha\' pa\_pau yachcha\' ghA\_siM ja\_ghAsa\_ sarvA\_ tA te\_ api\' de\_veShva\'stu ..
##1.162.15a##  mA tvA\_gnirdhva\'nayIddhU\_maga\'ndhi\_rmokhA bhrAja\'ntya\_bhi vi\'kta\_ jaghri\'H .
##1.162.15c##  i\_ShTaM vI\_tama\_bhigU\'rta\_M vaSha\'TkR^ita\_M taM de\_vAsa\_H prati\' gR^ibhNa\_ntyashva\'m ..
##1.162.16a##  yadashvA\'ya\_ vAsa\' upastR^i\_Nantya\'dhIvA\_saM yA hira\'NyAnyasmai .
##1.162.16c##  sa\_MdAna\_marva\'nta\_M paDbI\'shaM pri\_yA de\_veShvA yA\'mayanti ..
##1.162.17a##  yatte\' sA\_de maha\'sA\_ shUkR^i\'tasya\_ pArShNyA\' vA\_ kasha\'yA vA tu\_toda\' .
##1.162.17c##  sru\_cheva\_ tA ha\_viSho\' adhva\_reShu\_ sarvA\_ tA te\_ brahma\'NA sUdayAmi ..
##1.162.18a##  chatu\'striMshadvA\_jino\' de\_vaba\'ndho\_rva~NkrI\_rashva\'sya\_ svadhi\'ti\_H same\'ti .
##1.162.18c##  achChi\'drA\_ gAtrA\' va\_yunA\' kR^iNota\_ paru\'Shparuranu\_ghuShyA\_ vi sha\'sta ..
##1.162.19a##  eka\_stvaShTu\_rashva\'syA visha\_stA dvA ya\_ntArA\' bhavata\_statha\' R^i\_tuH .
##1.162.19c##  yA te\_ gAtrA\'NAmR^itu\_thA kR^i\_Nomi\_ tAtA\_ piNDA\'nA\_M pra ju\'homya\_gnau ..
##1.162.20a##  mA tvA\' tapatpri\_ya A\_tmApi\_yanta\_M mA svadhi\'tista\_nva1\_\' A ti\'ShThipatte .
##1.162.20c##  mA te\' gR^i\_dhnura\'visha\_stAti\_hAya\' Chi\_drA gAtrA\'Nya\_sinA\_ mithU\' kaH ..
##1.162.21a##  na vA u\' e\_tanmri\'yase\_ na ri\'Shyasi de\_vA.N ide\'Shi pa\_thibhi\'H su\_gebhi\'H .
##1.162.21c##  harI\' te\_ yu~njA\_ pR^iSha\'tI abhUtA\_mupA\'sthAdvA\_jI dhu\_ri rAsa\'bhasya ..
##1.162.22a##  su\_gavya\'M no vA\_jI svashvya\'M pu\_MsaH pu\_trA.N u\_ta vi\'shvA\_puSha\'M ra\_yim .
##1.162.22c##  a\_nA\_gA\_stvaM no\_ adi\'tiH kR^iNotu kSha\_traM no\_ ashvo\' vanatAM ha\_viShmA\'n ..
##1.163.01a##  yadakra\'ndaH pratha\_maM jAya\'mAna u\_dyansa\'mu\_drAdu\_ta vA\_ purI\'ShAt .
##1.163.01c##  shye\_nasya\' pa\_kShA ha\'ri\_Nasya\' bA\_hU u\'pa\_stutya\_M mahi\' jA\_taM te\' arvan ..
##1.163.02a##  ya\_mena\' da\_ttaM tri\_ta e\'namAyuna\_gindra\' eNaM pratha\_mo adhya\'tiShThat .
##1.163.02c##  ga\_ndha\_rvo a\'sya rasha\_nAma\'gR^ibhNA\_tsUrA\_dashva\'M vasavo\_ nira\'taShTa ..
##1.163.03a##  asi\' ya\_mo asyA\'di\_tyo a\'rva\_nnasi\' tri\_to guhye\'na vra\_tena\' .
##1.163.03c##  asi\_ some\'na sa\_mayA\_ vipR^i\'kta A\_huste\_ trINi\' di\_vi bandha\'nAni ..
##1.163.04a##  trINi\' ta Ahurdi\_vi bandha\'nAni\_ trINya\_psu trINya\_ntaH sa\'mu\_dre .
##1.163.04c##  u\_teva\' me\_ varu\'NashChantsyarva\_nyatrA\' ta A\_huH pa\'ra\_maM ja\_nitra\'m ..
##1.163.05a##  i\_mA te\' vAjinnava\_mArja\'nAnI\_mA sha\_phAnA\'M sani\_turni\_dhAnA\' .
##1.163.05c##  atrA\' te bha\_drA ra\'sha\_nA a\'pashyamR^i\_tasya\_ yA a\'bhi\_rakSha\'nti go\_pAH ..
##1.163.06a##  A\_tmAna\'M te\_ mana\'sA\_rAda\'jAnAma\_vo di\_vA pa\_taya\'ntaM pata\_Mgam .
##1.163.06c##  shiro\' apashyaM pa\_thibhi\'H su\_gebhi\'rare\_Nubhi\_rjeha\'mAnaM pata\_tri ..
##1.163.07a##  atrA\' te rU\_pamu\'tta\_mama\'pashya\_M jigI\'ShamANami\_Sha A pa\_de goH .
##1.163.07c##  ya\_dA te\_ marto\_ anu\_ bhoga\_mAna\_LAdidgrasi\'ShTha\_ oSha\'dhIrajIgaH ..
##1.163.08a##  anu\' tvA\_ ratho\_ anu\_ maryo\' arva\_nnanu\_ gAvo.anu\_ bhaga\'H ka\_nInA\'m .
##1.163.08c##  anu\_ vrAtA\'sa\_stava\' sa\_khyamI\'yu\_ranu\' de\_vA ma\'mire vI\_rya\'M te ..
##1.163.09a##  hira\'NyashR^i\_~Ngo.ayo\' asya\_ pAdA\_ mano\'javA\_ ava\'ra\_ indra\' AsIt .
##1.163.09c##  de\_vA ida\'sya havi\_radya\'mAya\_nyo arva\'ntaM pratha\_mo a\_dhyati\'ShThat ..
##1.163.10a##  I\_rmAntA\'sa\_H sili\'kamadhyamAsa\_H saM shUra\'NAso di\_vyAso\_ atyA\'H .
##1.163.10c##  ha\_MsA i\'va shreNi\_sho ya\'tante\_ yadAkShi\'Shurdi\_vyamajma\_mashvA\'H ..
##1.163.11a##  tava\_ sharI\'raM patayi\_ShNva\'rva\_ntava\' chi\_ttaM vAta\' iva\_ dhrajI\'mAn .
##1.163.11c##  tava\_ shR^i~NgA\'Ni\_ viShThi\'tA puru\_trAra\'NyeShu\_ jarbhu\'rANA charanti ..
##1.163.12a##  upa\_ prAgA\_chChasa\'naM vA\_jyarvA\' deva\_drIchA\_ mana\'sA\_ dIdhyA\'naH .
##1.163.12c##  a\_jaH pu\_ro nI\'yate\_ nAbhi\'ra\_syAnu\' pa\_shchAtka\_vayo\' yanti re\_bhAH ..
##1.163.13a##  upa\_ prAgA\'tpara\_maM yatsa\_dhastha\_marvA\_.N achChA\' pi\_tara\'M mA\_tara\'M cha .
##1.163.13c##  a\_dyA de\_vA~njuShTa\'tamo\_ hi ga\_myA athA shA\'ste dA\_shuShe\_ vAryA\'Ni ..
##1.164.01a##  a\_sya vA\_masya\' pali\_tasya\_ hotu\_stasya\_ bhrAtA\' madhya\_mo a\_styashna\'H .
##1.164.01c##  tR^i\_tIyo\_ bhrAtA\' ghR^i\_tapR^i\'ShTho a\_syAtrA\'pashyaM vi\_shpati\'M sa\_ptapu\'tram ..
##1.164.02a##  sa\_pta yu\'~njanti\_ ratha\_meka\'chakra\_meko\_ ashvo\' vahati sa\_ptanA\'mA .
##1.164.02c##  tri\_nAbhi\' cha\_krama\_jara\'mana\_rvaM yatre\_mA vishvA\_ bhuva\_nAdhi\' ta\_sthuH ..
##1.164.03a##  i\_maM ratha\_madhi\_ ye sa\_pta ta\_sthuH sa\_ptacha\'kraM sa\_pta va\'ha\_ntyashvA\'H .
##1.164.03c##  sa\_pta svasA\'ro a\_bhi saM na\'vante\_ yatra\_ gavA\_M nihi\'tA sa\_pta nAma\' ..
##1.164.04a##  ko da\'darsha pratha\_maM jAya\'mAnamastha\_nvanta\_M yada\'na\_sthA bibha\'rti .
##1.164.04c##  bhUmyA\_ asu\_rasR^i\'gA\_tmA kva\' svi\_tko vi\_dvAMsa\_mupa\' gA\_tpraShTu\'me\_tat ..
##1.164.05a##  pAka\'H pR^ichChAmi\_ mana\_sAvi\'jAnande\_vAnA\'me\_nA nihi\'tA pa\_dAni\' .
##1.164.05c##  va\_tse ba\_Shkaye.adhi\' sa\_pta tantU\_nvi ta\'tnire ka\_vaya\_ ota\_vA u\' ..
##1.164.06a##  achi\'kitvA~nchiki\_tuSha\'shchi\_datra\' ka\_vInpR^i\'chChAmi vi\_dmane\_ na vi\_dvAn .
##1.164.06c##  vi yasta\_stambha\_ ShaLi\_mA rajA\'Msya\_jasya\' rU\_pe kimapi\' svi\_deka\'m ..
##1.164.07a##  i\_ha bra\'vItu\_ ya I\'ma\_~Nga vedA\_sya vA\_masya\_ nihi\'taM pa\_daM veH .
##1.164.07c##  shI\_rShNaH kShI\_raM du\'hrate\_ gAvo\' asya va\_vriM vasA\'nA uda\_kaM pa\_dApu\'H ..
##1.164.08a##  mA\_tA pi\_tara\'mR^i\_ta A ba\'bhAja dhI\_tyagre\_ mana\'sA\_ saM hi ja\_gme .
##1.164.08c##  sA bI\'bha\_tsurgarbha\'rasA\_ nivi\'ddhA\_ nama\'svanta\_ idu\'pavA\_kamI\'yuH ..
##1.164.09a##  yu\_ktA mA\_tAsI\'ddhu\_ri dakShi\'NAyA\_ ati\'ShTha\_dgarbho\' vR^ija\_nIShva\_ntaH .
##1.164.09c##  amI\'medva\_tso anu\_ gAma\'pashyadvishvarU\_pya\'M tri\_Shu yoja\'neShu ..
##1.164.10a##  ti\_sro mA\_tR^IstrInpi\_tR^Inbibhra\_deka\' U\_rdhvasta\'sthau\_ nemava\' glApayanti .
##1.164.10c##  ma\_ntraya\'nte di\_vo a\_muShya\' pR^i\_ShThe vi\'shva\_vida\_M vAcha\_mavi\'shvaminvAm ..
##1.164.11a##  dvAda\'shAraM na\_hi tajjarA\'ya\_ varva\'rti cha\_kraM pari\_ dyAmR^i\_tasya\' .
##1.164.11c##  A pu\_trA a\'gne mithu\_nAso\_ atra\' sa\_pta sha\_tAni\' viMsha\_tishcha\' tasthuH ..
##1.164.12a##  pa~ncha\'pAdaM pi\_tara\_M dvAda\'shAkR^itiM di\_va A\'hu\_H pare\_ ardhe\' purI\_ShiNa\'m .
##1.164.12c##  athe\_me a\_nya upa\'re vichakSha\_NaM sa\_ptacha\'kre\_ ShaLa\'ra Ahu\_rarpi\'tam ..
##1.164.13a##  pa~nchA\'re cha\_kre pa\'ri\_varta\'mAne\_ tasmi\_nnA ta\'sthu\_rbhuva\'nAni\_ vishvA\' .
##1.164.13c##  tasya\_ nAkSha\'stapyate\_ bhUri\'bhAraH sa\_nAde\_va na shI\'ryate\_ sanA\'bhiH ..
##1.164.14a##  sane\'mi cha\_krama\_jara\_M vi vA\'vR^ita uttA\_nAyA\_M dasha\' yu\_ktA va\'hanti .
##1.164.14c##  sUrya\'sya\_ chakShU\_ raja\'sai\_tyAvR^i\'ta\_M tasmi\_nnArpi\'tA\_ bhuva\'nAni\_ vishvA\' ..
##1.164.15a##  sA\_ka\_MjAnA\'M sa\_ptatha\'mAhureka\_jaM ShaLidya\_mA R^iSha\'yo deva\_jA iti\' .
##1.164.15c##  teShA\'mi\_ShTAni\_ vihi\'tAni dhAma\_shaH sthA\_tre re\'jante\_ vikR^i\'tAni rUpa\_shaH ..
##1.164.16a##  striya\'H sa\_tIstA.N u\' me pu\_Msa A\'hu\_H pashya\'dakSha\_NvAnna vi che\'tada\_ndhaH .
##1.164.16c##  ka\_viryaH pu\_traH sa I\_mA chi\'keta\_ yastA vi\'jA\_nAtsa pi\_tuShpi\_tAsa\'t ..
##1.164.17a##  a\_vaH pare\'Na pa\_ra e\_nAva\'reNa pa\_dA va\_tsaM bibhra\'tI\_ gauruda\'sthAt .
##1.164.17c##  sA ka\_drIchI\_ kaM svi\_dardha\_M parA\'gA\_tkva\' svitsUte na\_hi yU\_the a\_ntaH ..
##1.164.18a##  a\_vaH pare\'Na pi\_tara\_M yo a\'syAnu\_veda\' pa\_ra e\_nAva\'reNa .
##1.164.18c##  ka\_vI\_yamA\'na\_H ka i\_ha pra vo\'chadde\_vaM mana\_H kuto\_ adhi\_ prajA\'tam ..
##1.164.19a##  ye a\_rvA~ncha\_stA.N u\_ parA\'cha Ahu\_rye parA\'~ncha\_stA.N u\' a\_rvAcha\' AhuH .
##1.164.19c##  indra\'shcha\_ yA cha\_krathu\'H soma\_ tAni\' dhu\_rA na yu\_ktA raja\'so vahanti ..
##1.164.20a##  dvA su\'pa\_rNA sa\_yujA\_ sakhA\'yA samA\_naM vR^i\_kShaM pari\' ShasvajAte .
##1.164.20c##  tayo\'ra\_nyaH pippa\'laM svA\_dvattyana\'shnanna\_nyo a\_bhi chA\'kashIti ..
##1.164.21a##  yatrA\' supa\_rNA a\_mR^ita\'sya bhA\_gamani\'meShaM vi\_dathA\'bhi\_svara\'nti .
##1.164.21c##  i\_no vishva\'sya\_ bhuva\'nasya go\_pAH sa mA\_ dhIra\_H pAka\_matrA vi\'vesha ..
##1.164.22a##  yasmi\'nvR^i\_kShe ma\_dhvada\'H supa\_rNA ni\'vi\_shante\_ suva\'te\_ chAdhi\_ vishve\' .
##1.164.22c##  tasyedA\'hu\_H pippa\'laM svA\_dvagre\_ tannonna\'sha\_dyaH pi\_tara\_M na veda\' ..
##1.164.23a##  yadgA\'ya\_tre adhi\' gAya\_tramAhi\'ta\_M traiShTu\'bhAdvA\_ traiShTu\'bhaM ni\_rata\'kShata .
##1.164.23c##  yadvA\_ jaga\_jjaga\_tyAhi\'taM pa\_daM ya ittadvi\_duste a\'mR^ita\_tvamA\'nashuH ..
##1.164.24a##  gA\_ya\_treNa\_ prati\' mimIte a\_rkama\_rkeNa\_ sAma\_ traiShTu\'bhena vA\_kam .
##1.164.24c##  vA\_kena\' vA\_kaM dvi\_padA\_ chatu\'ShpadA\_kShare\'Na mimate sa\_pta vANI\'H ..
##1.164.25a##  jaga\'tA\_ sindhu\'M di\_vya\'stabhAyadrathaMta\_re sUrya\_M parya\'pashyat .
##1.164.25c##  gA\_ya\_trasya\' sa\_midha\'sti\_sra A\'hu\_stato\' ma\_hnA pra ri\'riche mahi\_tvA ..
##1.164.26a##  upa\' hvaye su\_dughA\'M dhe\_nume\_tAM su\_hasto\' go\_dhugu\_ta do\'hadenAm .
##1.164.26c##  shreShTha\'M sa\_vaM sa\'vi\_tA sA\'viShanno\_.abhI\'ddho gha\_rmastadu\_ Shu pra vo\'cham ..
##1.164.27a##  hi\_~NkR^i\_Nva\_tI va\'su\_patnI\_ vasU\'nAM va\_tsami\_chChantI\_ mana\'sA\_bhyAgA\'t .
##1.164.27c##  du\_hAma\_shvibhyA\_M payo\' a\_ghnyeyaM sA va\'rdhatAM maha\_te saubha\'gAya ..
##1.164.28a##  gaura\'mIme\_danu\' va\_tsaM mi\_Shanta\'M mU\_rdhAna\_M hi~N~Na\'kR^iNo\_nmAta\_vA u\' .
##1.164.28c##  sR^ikvA\'NaM gha\_rmama\_bhi vA\'vashA\_nA mimA\'ti mA\_yuM paya\'te\_ payo\'bhiH ..
##1.164.29a##  a\_yaM sa shi\'~Nkte\_ yena\_ gaura\_bhIvR^i\'tA\_ mimA\'ti mA\_yuM dhva\_sanA\_vadhi\' shri\_tA .
##1.164.29c##  sA chi\_ttibhi\_rni hi cha\_kAra\_ martya\'M vi\_dyudbhava\'ntI\_ prati\' va\_vrimau\'hata ..
##1.164.30a##  a\_nachCha\'ye tu\_ragA\'tu jI\_vameja\'ddhru\_vaM madhya\_ A pa\_styA\'nAm .
##1.164.30c##  jI\_vo mR^i\_tasya\' charati sva\_dhAbhi\_rama\'rtyo\_ martye\'nA\_ sayo\'niH ..
##1.164.31a##  apa\'shyaM go\_pAmani\'padyamAna\_mA cha\_ parA\' cha pa\_thibhi\_shchara\'ntam .
##1.164.31c##  sa sa\_dhrIchI\_H sa viShU\'chI\_rvasA\'na\_ A va\'rIvarti\_ bhuva\'neShva\_ntaH ..
##1.164.32a##  ya I\'M cha\_kAra\_ na so a\_sya ve\'da\_ ya I\'M da\_darsha\_ hiru\_ginnu tasmA\'t .
##1.164.32c##  sa mA\_turyonA\_ pari\'vIto a\_ntarba\'hupra\_jA nirR^i\'ti\_mA vi\'vesha ..
##1.164.33a##  dyaurme\' pi\_tA ja\'ni\_tA nAbhi\_ratra\_ bandhu\'rme mA\_tA pR^i\'thi\_vI ma\_hIyam .
##1.164.33c##  u\_ttA\_nayo\'shcha\_mvo\_3\_\'ryoni\'ra\_ntaratrA\' pi\_tA du\'hi\_turgarbha\_mAdhA\'t ..
##1.164.34a##  pR^i\_chChAmi\' tvA\_ para\_manta\'M pR^ithi\_vyAH pR^i\_chChAmi\_ yatra\_ bhuva\'nasya\_ nAbhi\'H .
##1.164.34c##  pR^i\_chChAmi\' tvA\_ vR^iShNo\_ ashva\'sya\_ reta\'H pR^i\_chChAmi\' vA\_chaH pa\'ra\_maM vyo\'ma ..
##1.164.35a##  i\_yaM vedi\_H paro\_ anta\'H pR^ithi\_vyA a\_yaM ya\_j~no bhuva\'nasya\_ nAbhi\'H .
##1.164.35c##  a\_yaM somo\_ vR^iShNo\_ ashva\'sya\_ reto\' bra\_hmAyaM vA\_chaH pa\'ra\_maM vyo\'ma ..
##1.164.36a##  sa\_ptArdha\'ga\_rbhA bhuva\'nasya\_ reto\_ viShNo\'stiShThanti pra\_dishA\_ vidha\'rmaNi .
##1.164.36c##  te dhI\_tibhi\_rmana\'sA\_ te vi\'pa\_shchita\'H pari\_bhuva\_H pari\' bhavanti vi\_shvata\'H ..
##1.164.37a##  na vi jA\'nAmi\_ yadi\'ve\_damasmi\' ni\_NyaH saMna\'ddho\_ mana\'sA charAmi .
##1.164.37c##  ya\_dA mAga\'nprathama\_jA R^i\_tasyAdidvA\_cho a\'shnuve bhA\_gama\_syAH ..
##1.164.38a##  apA\_~NprA~Ne\'ti sva\_dhayA\' gR^ibhI\_to.ama\'rtyo\_ martye\'nA\_ sayo\'niH .
##1.164.38c##  tA shashva\'ntA viShU\_chInA\' vi\_yantA\_ nya1\_\'nyaM chi\_kyurna ni chi\'kyura\_nyam ..
##1.164.39a##  R^i\_cho a\_kShare\' para\_me vyo\'ma\_nyasmi\'nde\_vA adhi\_ vishve\' niShe\_duH .
##1.164.39c##  yastanna veda\_ kimR^i\_chA ka\'riShyati\_ ya ittadvi\_dusta i\_me samA\'sate ..
##1.164.40a##  sU\_ya\_va\_sAdbhaga\'vatI\_ hi bhU\_yA atho\' va\_yaM bhaga\'vantaH syAma .
##1.164.40c##  a\_ddhi tR^iNa\'maghnye vishva\_dAnI\_M piba\' shu\_ddhamu\'da\_kamA\_chara\'ntI ..
##1.164.41a##  gau\_rIrmi\'mAya sali\_lAni\_ takSha\_tyeka\'padI dvi\_padI\_ sA chatu\'ShpadI .
##1.164.41c##  a\_ShTApa\'dI\_ nava\'padI babhU\_vuShI\' sa\_hasrA\'kSharA para\_me vyo\'man ..
##1.164.42a##  tasyA\'H samu\_drA adhi\_ vi kSha\'ranti\_ tena\' jIvanti pra\_disha\_shchata\'sraH .
##1.164.42c##  tata\'H kSharatya\_kShara\_M tadvishva\_mupa\' jIvati ..
##1.164.43a##  sha\_ka\_maya\'M dhU\_mamA\_rAda\'pashyaM viShU\_vatA\' pa\_ra e\_nAva\'reNa .
##1.164.43c##  u\_kShANa\_M pR^ishni\'mapachanta vI\_rAstAni\_ dharmA\'Ni pratha\_mAnyA\'san ..
##1.164.44a##  traya\'H ke\_shina\' R^itu\_thA vi cha\'kShate saMvatsa\_re va\'pata\_ eka\' eShAm .
##1.164.44c##  vishva\_meko\' a\_bhi cha\'ShTe\_ shachI\'bhi\_rdhrAji\_reka\'sya dadR^ishe\_ na rU\_pam ..
##1.164.45a##  cha\_tvAri\_ vAkpari\'mitA pa\_dAni\_ tAni\' vidurbrAhma\_NA ye ma\'nI\_ShiNa\'H .
##1.164.45c##  guhA\_ trINi\_ nihi\'tA\_ ne~Nga\'yanti tu\_rIya\'M vA\_cho ma\'nu\_ShyA\' vadanti ..
##1.164.46a##  indra\'M mi\_traM varu\'Nama\_gnimA\'hu\_ratho\' di\_vyaH sa su\'pa\_rNo ga\_rutmA\'n .
##1.164.46c##  eka\_M sadviprA\' bahu\_dhA va\'dantya\_gniM ya\_maM mA\'ta\_rishvA\'namAhuH ..
##1.164.47a##  kR^i\_ShNaM ni\_yAna\_M hara\'yaH supa\_rNA a\_po vasA\'nA\_ diva\_mutpa\'tanti .
##1.164.47c##  ta Ava\'vR^itra\_nsada\'nAdR^i\_tasyAdidghR^i\_tena\' pR^ithi\_vI vyu\'dyate ..
##1.164.48a##  dvAda\'sha pra\_dhaya\'shcha\_krameka\_M trINi\_ nabhyA\'ni\_ ka u\_ tachchi\'keta .
##1.164.48c##  tasmi\'nsA\_kaM tri\'sha\_tA na sha\_~Nkavo\'.arpi\_tAH Sha\_ShTirna cha\'lAcha\_lAsa\'H ..
##1.164.49a##  yaste\_ stana\'H shasha\_yo yo ma\'yo\_bhUryena\_ vishvA\_ puShya\'si\_ vAryA\'Ni .
##1.164.49c##  yo ra\'tna\_dhA va\'su\_vidyaH su\_datra\_H sara\'svati\_ tami\_ha dhAta\'ve kaH ..
##1.164.50a##  ya\_j~nena\' ya\_j~nama\'yajanta de\_vAstAni\_ dharmA\'Ni pratha\_mAnyA\'san .
##1.164.50c##  te ha\_ nAka\'M mahi\_mAna\'H sachanta\_ yatra\_ pUrve\' sA\_dhyAH santi\' de\_vAH ..
##1.164.51a##  sa\_mA\_name\_tadu\'da\_kamuchchaityava\_ chAha\'bhiH .
##1.164.51c##  bhUmi\'M pa\_rjanyA\_ jinva\'nti\_ diva\'M jinvantya\_gnaya\'H ..
##1.164.52a##  di\_vyaM su\'pa\_rNaM vA\'ya\_saM bR^i\_hanta\'ma\_pAM garbha\'M darsha\_tamoSha\'dhInAm .
##1.164.52c##  a\_bhI\_pa\_to vR^i\_ShTibhi\'sta\_rpaya\'nta\_M sara\'svanta\_mava\'se johavImi ..
##1.165.01a##  kayA\' shu\_bhA sava\'yasa\_H sanI\'LAH samA\_nyA ma\_ruta\_H saM mi\'mikShuH .
##1.165.01c##  kayA\' ma\_tI kuta\_ etA\'sa e\_te.archa\'nti\_ shuShma\_M vR^iSha\'No vasU\_yA ..
##1.165.02a##  kasya\_ brahmA\'Ni jujuShu\_ryuvA\'na\_H ko a\'dhva\_re ma\_ruta\_ A va\'varta .
##1.165.02c##  shye\_nA.N i\'va\_ dhraja\'to a\_ntari\'kShe\_ kena\' ma\_hA mana\'sA rIramAma ..
##1.165.03a##  kuta\_stvami\'ndra\_ mAhi\'na\_H sanneko\' yAsi satpate\_ kiM ta\' i\_tthA .
##1.165.03c##  saM pR^i\'chChase samarA\_NaH shu\'bhA\_nairvo\_chestanno\' harivo\_ yatte\' a\_sme ..
##1.165.04a##  brahmA\'Ni me ma\_taya\_H shaM su\_tAsa\_H shuShma\' iyarti\_ prabhR^i\'to me\_ adri\'H .
##1.165.04c##  A shA\'sate\_ prati\' haryantyu\_kthemA harI\' vahata\_stA no\_ achCha\' ..
##1.165.05a##  ato\' va\_yama\'nta\_mebhi\'ryujA\_nAH svakSha\'trebhista\_nva1\_\'H shumbha\'mAnAH .
##1.165.05c##  maho\'bhi\_retA\_.N upa\' yujmahe\_ nvindra\' sva\_dhAmanu\_ hi no\' ba\_bhUtha\' ..
##1.165.06a##  kva1\_\' syA vo\' marutaH sva\_dhAsI\_dyanmAmeka\'M sa\_madha\'ttAhi\_hatye\' .
##1.165.06c##  a\_haM hyu1\_\'grasta\'vi\_Shastuvi\'ShmA\_nvishva\'sya\_ shatro\_rana\'maM vadha\_snaiH ..
##1.165.07a##  bhUri\' chakartha\_ yujye\'bhira\_sme sa\'mA\_nebhi\'rvR^iShabha\_ pauMsye\'bhiH .
##1.165.07c##  bhUrI\'Ni\_ hi kR^i\_NavA\'mA shavi\_ShThendra\_ kratvA\' maruto\_ yadvashA\'ma ..
##1.165.08a##  vadhI\'M vR^i\_traM ma\'ruta indri\_yeNa\_ svena\_ bhAme\'na tavi\_Sho ba\'bhU\_vAn .
##1.165.08c##  a\_hame\_tA mana\'ve vi\_shvashcha\'ndrAH su\_gA a\_pashcha\'kara\_ vajra\'bAhuH ..
##1.165.09a##  anu\'tta\_mA te\' maghava\_nnaki\_rnu na tvAvA\'.N asti de\_vatA\_ vidA\'naH .
##1.165.09c##  na jAya\'mAno\_ nasha\'te\_ na jA\_to yAni\' kari\_ShyA kR^i\'Nu\_hi pra\'vR^iddha ..
##1.165.10a##  eka\'sya chinme vi\_bhva1\_\'stvojo\_ yA nu da\'dhR^i\_ShvAnkR^i\_Navai\' manI\_ShA .
##1.165.10c##  a\_haM hyu1\_\'gro ma\'ruto\_ vidA\'no\_ yAni\_ chyava\_mindra\_ idI\'sha eShAm ..
##1.165.11a##  ama\'ndanmA maruta\_H stomo\_ atra\_ yanme\' nara\_H shrutya\_M brahma\' cha\_kra .
##1.165.11c##  indrA\'ya\_ vR^iShNe\_ suma\'khAya\_ mahya\_M sakhye\_ sakhA\'yasta\_nve\' ta\_nUbhi\'H ..
##1.165.12a##  e\_vede\_te prati\' mA\_ rocha\'mAnA\_ ane\'dya\_H shrava\_ eSho\_ dadhA\'nAH .
##1.165.12c##  sa\_MchakShyA\' marutashcha\_ndrava\'rNA\_ achChA\'nta me Cha\_dayA\'thA cha nU\_nam ..
##1.165.13a##  ko nvatra\' maruto mAmahe va\_H pra yA\'tana\_ sakhI\_.NrachChA\' sakhAyaH .
##1.165.13c##  manmA\'ni chitrA apivA\_taya\'nta e\_ShAM bhU\'ta\_ nave\'dA ma R^i\_tAnA\'m ..
##1.165.14a##  A yaddu\'va\_syAddu\_vase\_ na kA\_rura\_smA~ncha\_kre mA\_nyasya\' me\_dhA .
##1.165.14c##  o Shu va\'rtta maruto\_ vipra\_machChe\_mA brahmA\'Ni jari\_tA vo\' archat ..
##1.165.15a##  e\_Sha va\_H stomo\' maruta i\_yaM gIrmA\'ndA\_ryasya\' mA\_nyasya\' kA\_roH .
##1.165.15c##  eShA yA\'sIShTa ta\_nve\' va\_yAM vi\_dyAme\_ShaM vR^i\_jana\'M jI\_radA\'num ..
##1.166.01a##  tannu vo\'chAma rabha\_sAya\_ janma\'ne\_ pUrva\'M mahi\_tvaM vR^i\'Sha\_bhasya\' ke\_tave\' .
##1.166.01c##  ai\_dheva\_ yAma\'nmarutastuviShvaNo yu\_dheva\' shakrAstavi\_ShANi\' kartana ..
##1.166.02a##  nitya\_M na sU\_nuM madhu\_ bibhra\'ta\_ upa\_ krILa\'nti krI\_LA vi\_dathe\'Shu\_ ghR^iShva\'yaH .
##1.166.02c##  nakSha\'nti ru\_drA ava\'sA nama\_svina\_M na ma\'rdhanti\_ svata\'vaso havi\_ShkR^ita\'m ..
##1.166.03a##  yasmA\_ UmA\'so a\_mR^itA\_ arA\'sata rA\_yaspoSha\'M cha ha\_viShA\' dadA\_shuShe\' .
##1.166.03c##  u\_kShantya\'smai ma\_ruto\' hi\_tA i\'va pu\_rU rajA\'Msi\_ paya\'sA mayo\_bhuva\'H ..
##1.166.04a##  A ye rajA\'Msi\_ tavi\'ShIbhi\_ravya\'ta\_ pra va\_ evA\'sa\_H svaya\'tAso adhrajan .
##1.166.04c##  bhaya\'nte\_ vishvA\_ bhuva\'nAni ha\_rmyA chi\_tro vo\_ yAma\_H praya\'tAsvR^i\_ShTiShu\' ..
##1.166.05a##  yattve\_ShayA\'mA na\_daya\'nta\_ parva\'tAndi\_vo vA\' pR^i\_ShThaM naryA\_ achu\'chyavuH .
##1.166.05c##  vishvo\' vo\_ ajma\'nbhayate\_ vana\_spatI\' rathI\_yantI\'va\_ pra ji\'hIta\_ oSha\'dhiH ..
##1.166.06a##  yU\_yaM na\' ugrA marutaH suche\_tunAri\'ShTagrAmAH suma\_tiM pi\'partana .
##1.166.06c##  yatrA\' vo di\_dyudrada\'ti\_ krivi\'rdatI ri\_NAti\' pa\_shvaH sudhi\'teva ba\_rhaNA\' ..
##1.166.07a##  pra ska\_mbhade\'ShNA anava\_bhrarA\'dhaso.alAtR^i\_NAso\' vi\_dathe\'Shu\_ suShTu\'tAH .
##1.166.07c##  archa\'ntya\_rkaM ma\'di\_rasya\' pI\_taye\' vi\_durvI\_rasya\' pratha\_mAni\_ pauMsyA\' ..
##1.166.08a##  sha\_tabhu\'jibhi\_stama\_bhihru\'tera\_ghAtpU\_rbhI ra\'kShatA maruto\_ yamAva\'ta .
##1.166.08c##  jana\_M yamu\'grAstavaso virapshinaH pA\_thanA\_ shaMsA\_ttana\'yasya pu\_ShTiShu\' ..
##1.166.09a##  vishvA\'ni bha\_drA ma\'ruto\_ rathe\'Shu vo mitha\_spR^idhye\'va tavi\_ShANyAhi\'tA .
##1.166.09c##  aMse\_ShvA va\_H prapa\'theShu khA\_dayo.akSho\' vashcha\_krA sa\_mayA\_ vi vA\'vR^ite ..
##1.166.10a##  bhUrI\'Ni bha\_drA narye\'Shu bA\_huShu\_ vakSha\'ssu ru\_kmA ra\'bha\_sAso\' a\_~njaya\'H .
##1.166.10c##  aMse\_ShvetA\'H pa\_viShu\' kShu\_rA adhi\_ vayo\_ na pa\_kShAnvyanu\_ shriyo\' dhire ..
##1.166.11a##  ma\_hAnto\' ma\_hnA vi\_bhvo\_3\_\' vibhU\'tayo dUre\_dR^isho\_ ye di\_vyA i\'va\_ stR^ibhi\'H .
##1.166.11c##  ma\_ndrAH su\'ji\_hvAH svari\'tAra A\_sabhi\_H sammi\'shlA\_ indre\' ma\_ruta\'H pari\_ShTubha\'H ..
##1.166.12a##  tadva\'H sujAtA maruto mahitva\_naM dI\_rghaM vo\' dA\_tramadi\'teriva vra\_tam .
##1.166.12c##  indra\'shcha\_na tyaja\'sA\_ vi hru\'NAti\_ tajjanA\'ya\_ yasmai\' su\_kR^ite\_ arA\'dhvam ..
##1.166.13a##  tadvo\' jAmi\_tvaM ma\'ruta\_H pare\' yu\_ge pu\_rU yachChaMsa\'mamR^itAsa\_ Ava\'ta .
##1.166.13c##  a\_yA dhi\_yA mana\'ve shru\_ShTimAvyA\' sA\_kaM naro\' da\_Msanai\_rA chi\'kitrire ..
##1.166.14a##  yena\' dI\_rghaM ma\'rutaH shU\_shavA\'ma yu\_ShmAke\'na\_ parI\'NasA turAsaH .
##1.166.14c##  A yatta\_tana\'nvR^i\_jane\_ janA\'sa e\_bhirya\_j~nebhi\_stada\_bhIShTi\'mashyAm ..
##1.166.15a##  e\_Sha va\_H stomo\' maruta i\_yaM gIrmA\'ndA\_ryasya\' mA\_nyasya\' kA\_roH .
##1.166.15c##  eShA yA\'sIShTa ta\_nve\' va\_yAM vi\_dyAme\_ShaM vR^i\_jana\'M jI\_radA\'num ..
##1.167.01a##  sa\_hasra\'M ta indro\_tayo\' naH sa\_hasra\_miSho\' harivo gU\_rtata\'mAH .
##1.167.01c##  sa\_hasra\_M rAyo\' mAda\_yadhyai\' saha\_sriNa\_ upa\' no yantu\_ vAjA\'H ..
##1.167.02a##  A no.avo\'bhirma\_ruto\' yA\_ntvachChA\_ jyeShThe\'bhirvA bR^i\_haddi\'vaiH sumA\_yAH .
##1.167.02c##  adha\_ yade\'ShAM ni\_yuta\'H para\_mAH sa\'mu\_drasya\' chiddha\_naya\'nta pA\_re ..
##1.167.03a##  mi\_myakSha\_ yeShu\_ sudhi\'tA ghR^i\_tAchI\_ hira\'NyanirNi\_gupa\'rA\_ na R^i\_ShTiH .
##1.167.03c##  guhA\_ chara\'ntI\_ manu\'Sho\_ na yoShA\' sa\_bhAva\'tI vida\_thye\'va\_ saM vAk ..
##1.167.04a##  parA\' shu\_bhrA a\_yAso\' ya\_vyA sA\'dhAra\_Nyeva\' ma\_ruto\' mimikShuH .
##1.167.04c##  na ro\'da\_sI apa\' nudanta gho\_rA ju\_Shanta\_ vR^idha\'M sa\_khyAya\' de\_vAH ..
##1.167.05a##  joSha\_dyadI\'masu\_ryA\' sa\_chadhyai\_ viShi\'tastukA roda\_sI nR^i\_maNA\'H .
##1.167.05c##  A sU\_ryeva\' vidha\_to ratha\'M gAttve\_Shapra\'tIkA\_ nabha\'so\_ netyA ..
##1.167.06a##  AsthA\'payanta yuva\_tiM yuvA\'naH shu\_bhe nimi\'shlAM vi\_dathe\'Shu pa\_jrAm .
##1.167.06c##  a\_rko yadvo\' maruto ha\_viShmA\_ngAya\'dgA\_thaM su\_taso\'mo duva\_syan ..
##1.167.07a##  pra taM vi\'vakmi\_ vakmyo\_ ya e\'ShAM ma\_rutA\'M mahi\_mA sa\_tyo asti\' .
##1.167.07c##  sachA\_ yadI\_M vR^iSha\'maNA aha\_MyuH sthi\_rA chi\_jjanI\_rvaha\'te subhA\_gAH ..
##1.167.08a##  pAnti\' mi\_trAvaru\'NAvava\_dyAchchaya\'ta Imarya\_mo apra\'shastAn .
##1.167.08c##  u\_ta chya\'vante\_ achyu\'tA dhru\_vANi\' vAvR^i\_dha I\'M maruto\_ dAti\'vAraH ..
##1.167.09a##  na\_hI nu vo\' maruto\_ antya\_sme A\_rAttA\'chchi\_chChava\'so\_ anta\'mA\_puH .
##1.167.09c##  te dhR^i\_ShNunA\_ shava\'sA shUshu\_vAMso.arNo\_ na dveSho\' dhR^iSha\_tA pari\' ShThuH ..
##1.167.10a##  va\_yama\_dyendra\'sya\_ preShThA\' va\_yaM shvo vo\'chemahi sama\_rye .
##1.167.10c##  va\_yaM pu\_rA mahi\' cha no\_ anu\_ dyUntanna\' R^ibhu\_kShA na\_rAmanu\' ShyAt ..
##1.167.11a##  e\_Sha va\_H stomo\' maruta i\_yaM gIrmA\'ndA\_ryasya\' mA\_nyasya\' kA\_roH .
##1.167.11c##  eShA yA\'sIShTa ta\_nve\' va\_yAM vi\_dyAme\_ShaM vR^i\_jana\'M jI\_radA\'num ..
##1.168.01a##  ya\_j~nAya\'j~nA vaH sama\_nA tu\'tu\_rvaNi\_rdhiya\'MdhiyaM vo deva\_yA u\' dadhidhve .
##1.168.01c##  A vo\_.arvAcha\'H suvi\_tAya\_ roda\'syorma\_he va\'vR^ityA\_mava\'se suvR^i\_ktibhi\'H ..
##1.168.02a##  va\_vrAso\_ na ye sva\_jAH svata\'vasa\_ iSha\_M sva\'rabhi\_jAya\'nta\_ dhUta\'yaH .
##1.168.02c##  sa\_ha\_sriyA\'so a\_pAM normaya\' A\_sA gAvo\_ vandyA\'so\_ nokShaNa\'H ..
##1.168.03a##  somA\'so\_ na ye su\_tAstR^i\_ptAMsha\'vo hR^i\_tsu pI\_tAso\' du\_vaso\_ nAsa\'te .
##1.168.03c##  aiShA\_maMse\'Shu ra\_mbhiNI\'va rArabhe\_ haste\'Shu khA\_dishcha\' kR^i\_tishcha\_ saM da\'dhe ..
##1.168.04a##  ava\_ svayu\'ktA di\_va A vR^ithA\' yayu\_rama\'rtyA\_H kasha\'yA chodata\_ tmanA\' .
##1.168.04c##  a\_re\_Nava\'stuvijA\_tA a\'chuchyavurdR^i\_LhAni\' chinma\_ruto\_ bhrAja\'dR^iShTayaH ..
##1.168.05a##  ko vo\_.antarma\'ruta R^iShTividyuto\_ reja\'ti\_ tmanA\_ hanve\'va ji\_hvayA\' .
##1.168.05c##  dha\_nva\_chyuta\' i\_ShAM na yAma\'ni puru\_praiShA\' aha\_nyo\_3\_\' naita\'shaH ..
##1.168.06a##  kva\' svida\_sya raja\'so ma\_haspara\_M kvAva\'raM maruto\_ yasmi\'nnAya\_ya .
##1.168.06c##  yachchyA\_vaya\'tha vithu\_reva\_ saMhi\'ta\_M vyadri\'NA patatha tve\_Shama\'rNa\_vam ..
##1.168.07a##  sA\_tirna vo.ama\'vatI\_ sva\'rvatI tve\_ShA vipA\'kA maruta\_H pipi\'ShvatI .
##1.168.07c##  bha\_drA vo\' rA\_tiH pR^i\'Na\_to na dakShi\'NA pR^ithu\_jrayI\' asu\_rye\'va\_ ja~nja\'tI ..
##1.168.08a##  prati\' ShTobhanti\_ sindha\'vaH pa\_vibhyo\_ yada\_bhriyA\_M vAcha\'mudI\_raya\'nti .
##1.168.08c##  ava\' smayanta vi\_dyuta\'H pR^ithi\_vyAM yadI\' ghR^i\_taM ma\_ruta\'H pruShNu\_vanti\' ..
##1.168.09a##  asU\'ta\_ pR^ishni\'rmaha\_te raNA\'ya tve\_Shama\_yAsA\'M ma\_rutA\_manI\'kam .
##1.168.09c##  te sa\'psa\_rAso\'.ajanaya\_ntAbhva\_mAditsva\_dhAmi\'Shi\_rAM parya\'pashyan ..
##1.168.10a##  e\_Sha va\_H stomo\' maruta i\_yaM gIrmA\'ndA\_ryasya\' mA\_nyasya\' kA\_roH .
##1.168.10c##  eShA yA\'sIShTa ta\_nve\' va\_yAM vi\_dyAme\_ShaM vR^i\_jana\'M jI\_radA\'num ..
##1.169.01a##  ma\_hashchi\_ttvami\'ndra ya\_ta e\_tAnma\_hashchi\'dasi\_ tyaja\'so varU\_tA .
##1.169.01c##  sa no\' vedho ma\_rutA\'M chiki\_tvAnsu\_mnA va\'nuShva\_ tava\_ hi preShThA\' ..
##1.169.02a##  ayu\'jranta indra vi\_shvakR^i\'ShTIrvidA\_nAso\' ni\_ShShidho\' martya\_trA .
##1.169.02c##  ma\_rutA\'M pR^itsu\_tirhAsa\'mAnA\_ sva\'rmILhasya pra\_dhana\'sya sA\_tau ..
##1.169.03a##  amya\_ksA ta\' indra R^i\_ShTira\_sme sane\_myabhva\'M ma\_ruto\' junanti .
##1.169.03c##  a\_gnishchi\_ddhi ShmA\'ta\_se shu\'shu\_kvAnApo\_ na dvI\_paM dadha\'ti\_ prayA\'Msi ..
##1.169.04a##  tvaM tU na\' indra\_ taM ra\_yiM dA\_ oji\'ShThayA\_ dakShi\'Nayeva rA\_tim .
##1.169.04c##  stuta\'shcha\_ yAste\' cha\_kana\'nta vA\_yoH stana\_M na madhva\'H pIpayanta\_ vAjai\'H ..
##1.169.05a##  tve rAya\' indra to\_shata\'mAH praNe\_tAra\_H kasya\' chidR^itA\_yoH .
##1.169.05c##  te Shu No\' ma\_ruto\' mR^iLayantu\_ ye smA\' pu\_rA gA\'tU\_yantI\'va de\_vAH ..
##1.169.06a##  prati\_ pra yA\'hIndra mI\_LhuSho\_ nR^Inma\_haH pArthi\'ve\_ sada\'ne yatasva .
##1.169.06c##  adha\_ yade\'ShAM pR^ithubu\_dhnAsa\_ etA\'stI\_rthe nAryaH pauMsyA\'ni ta\_sthuH ..
##1.169.07a##  prati\' gho\_rANA\_metA\'nAma\_yAsA\'M ma\_rutA\'M shR^iNva Aya\_tAmu\'pa\_bdiH .
##1.169.07c##  ye martya\'M pR^itanA\_yanta\_mUmai\'rR^iNA\_vAna\_M na pa\_taya\'nta\_ sargai\'H ..
##1.169.08a##  tvaM mAne\'bhya indra vi\_shvaja\'nyA\_ radA\' ma\_rudbhi\'H shu\_rudho\_ go/a\'grAH .
##1.169.08c##  stavA\'nebhiH stavase deva de\_vairvi\_dyAme\_ShaM vR^i\_jana\'M jI\_radA\'num ..
##1.170.01a##  na nU\_namasti\_ no shvaH kastadve\'da\_ yadadbhu\'tam .
##1.170.01c##  a\_nyasya\' chi\_ttama\_bhi sa\'Mcha\_reNya\'mu\_tAdhI\'ta\_M vi na\'shyati ..
##1.170.02a##  kiM na\' indra jighAMsasi\_ bhrAta\'ro ma\_ruta\_stava\' .
##1.170.02c##  tebhi\'H kalpasva sAdhu\_yA mA na\'H sa\_mara\'Ne vadhIH ..
##1.170.03a##  kiM no\' bhrAtaragastya\_ sakhA\_ sannati\' manyase .
##1.170.03c##  vi\_dmA hi te\_ yathA\_ mano\_.asmabhya\_minna di\'tsasi ..
##1.170.04a##  ara\'M kR^iNvantu\_ vedi\_M sama\_gnimi\'ndhatAM pu\_raH .
##1.170.04c##  tatrA\_mR^ita\'sya\_ cheta\'naM ya\_j~naM te\' tanavAvahai ..
##1.170.05a##  tvamI\'shiShe vasupate\_ vasU\'nA\_M tvaM mi\_trANA\'M mitrapate\_ dheShTha\'H .
##1.170.05c##  indra\_ tvaM ma\_rudbhi\_H saM va\'da\_svAdha\_ prAshA\'na R^itu\_thA ha\_vIMShi\' ..
##1.171.01a##  prati\' va e\_nA nama\'sA\_hame\'mi sU\_ktena\' bhikShe suma\_tiM tu\_rANA\'m .
##1.171.01c##  ra\_rA\_NatA\' maruto ve\_dyAbhi\_rni heLo\' dha\_tta vi mu\'chadhva\_mashvA\'n ..
##1.171.02a##  e\_Sha va\_H stomo\' maruto\_ nama\'svAnhR^i\_dA ta\_ShTo mana\'sA dhAyi devAH .
##1.171.02c##  upe\_mA yA\'ta\_ mana\'sA juShA\_NA yU\_yaM hi ShThA nama\'sa\_ idvR^i\_dhAsa\'H ..
##1.171.03a##  stu\_tAso\' no ma\_ruto\' mR^iLayantU\_ta stu\_to ma\_ghavA\_ shambha\'viShThaH .
##1.171.03c##  U\_rdhvA na\'H santu ko\_myA vanA\_nyahA\'ni\_ vishvA\' maruto jigI\_ShA ..
##1.171.04a##  a\_smAda\_haM ta\'vi\_ShAdISha\'mANa\_ indrA\'dbhi\_yA ma\'ruto\_ reja\'mAnaH .
##1.171.04c##  yu\_Shmabhya\'M ha\_vyA nishi\'tAnyAsa\_ntAnyA\_re cha\'kR^imA mR^i\_LatA\' naH ..
##1.171.05a##  yena\_ mAnA\'sashchi\_taya\'nta u\_srA vyu\'ShTiShu\_ shava\'sA\_ shashva\'tInAm .
##1.171.05c##  sa no\' ma\_rudbhi\'rvR^iShabha\_ shravo\' dhA u\_gra u\_grebhi\_H sthavi\'raH saho\_dAH ..
##1.171.06a##  tvaM pA\'hIndra\_ sahI\'yaso\_ nR^InbhavA\' ma\_rudbhi\_rava\'yAtaheLAH .
##1.171.06c##  su\_pra\_ke\_tebhi\'H sAsa\_hirdadhA\'no vi\_dyAme\_ShaM vR^i\_jana\'M jI\_radA\'num ..
##1.172.01a##  chi\_tro vo\'.astu\_ yAma\'shchi\_tra U\_tI su\'dAnavaH .
##1.172.01c##  maru\'to\_ ahi\'bhAnavaH ..
##1.172.02a##  A\_re sA va\'H sudAnavo\_ maru\'ta R^i~nja\_tI sharu\'H .
##1.172.02c##  A\_re ashmA\_ yamasya\'tha ..
##1.172.03a##  tR^i\_Na\_ska\_ndasya\_ nu visha\_H pari\' vR^i~Nkta sudAnavaH .
##1.172.03c##  U\_rdhvAnna\'H karta jI\_vase\' ..
##1.173.01a##  gAya\_tsAma\' nabha\_nyaM1\_\' yathA\_ verarchA\'ma\_ tadvA\'vR^idhA\_naM sva\'rvat .
##1.173.01c##  gAvo\' dhe\_navo\' ba\_rhiShyada\'bdhA\_ A yatsa\_dmAna\'M di\_vyaM vivA\'sAn ..
##1.173.02a##  archa\_dvR^iShA\_ vR^iSha\'bhi\_H svedu\'havyairmR^i\_go nAshno\_ ati\_ yajju\'gu\_ryAt .
##1.173.02c##  pra ma\'nda\_yurma\_nAM gU\'rta\_ hotA\_ bhara\'te\_ maryo\' mithu\_nA yaja\'traH ..
##1.173.03a##  nakSha\_ddhotA\_ pari\_ sadma\' mi\_tA yanbhara\_dgarbha\_mA sha\_rada\'H pR^ithi\_vyAH .
##1.173.03c##  kranda\_dashvo\_ naya\'mAno ru\_vadgaura\_ntardU\_to na roda\'sI chara\_dvAk ..
##1.173.04a##  tA ka\_rmASha\'tarAsmai\_ pra chyau\_tnAni\' deva\_yanto\' bharante .
##1.173.04c##  jujo\'Sha\_dindro\' da\_smava\'rchA\_ nAsa\'tyeva\_ sugmyo\' rathe\_ShThAH ..
##1.173.05a##  tamu\' ShTu\_hIndra\_M yo ha\_ satvA\_ yaH shUro\' ma\_ghavA\_ yo ra\'the\_ShThAH .
##1.173.05c##  pra\_tI\_chashchi\_dyodhI\'yA\_nvR^iSha\'NvAnvava\_vruSha\'shchi\_ttama\'so viha\_ntA ..
##1.173.06a##  pra yadi\_tthA ma\'hi\_nA nR^ibhyo\_ astyara\_M roda\'sI ka\_kShye\_3\_\' nAsmai\' .
##1.173.06c##  saM vi\'vya\_ indro\' vR^i\_jana\_M na bhUmA\_ bharti\' sva\_dhAvA\'.N opa\_shami\'va\_ dyAm ..
##1.173.07a##  sa\_matsu\' tvA shUra sa\_tAmu\'rA\_NaM pra\'pa\_thinta\'maM paritaMsa\_yadhyai\' .
##1.173.07c##  sa\_joSha\'sa\_ indra\_M made\' kSho\_NIH sU\_riM chi\_dye a\'nu\_mada\'nti\_ vAjai\'H ..
##1.173.08a##  e\_vA hi te\_ shaM sava\'nA samu\_dra Apo\_ yatta\' A\_su mada\'nti de\_vIH .
##1.173.08c##  vishvA\' te\_ anu\_ joShyA\' bhU\_dgauH sU\_rI.Nshchi\_dyadi\' dhi\_ShA veShi\_ janA\'n ..
##1.173.09a##  asA\'ma\_ yathA\' suSha\_khAya\' ena svabhi\_ShTayo\' na\_rAM na shaMsai\'H .
##1.173.09c##  asa\_dyathA\' na\_ indro\' vandane\_ShThAstu\_ro na karma\_ naya\'mAna u\_kthA ..
##1.173.10a##  viShpa\'rdhaso na\_rAM na shaMsai\'ra\_smAkA\'sa\_dindro\_ vajra\'hastaH .
##1.173.10c##  mi\_trA\_yuvo\_ na pUrpa\'ti\_M sushi\'ShTau madhyA\_yuva\_ upa\' shikShanti ya\_j~naiH ..
##1.173.11a##  ya\_j~no hi Shmendra\_M kashchi\'dR^i\_ndha~nju\'hurA\_Nashchi\_nmana\'sA pari\_yan .
##1.173.11c##  tI\_rthe nAchChA\' tAtR^iShA\_Namoko\' dI\_rgho na si\_dhramA kR^i\'No\_tyadhvA\' ..
##1.173.12a##  mo ShU Na\' i\_ndrAtra\' pR^i\_tsu de\_vairasti\_ hi ShmA\' te shuShminnava\_yAH .
##1.173.12c##  ma\_hashchi\_dyasya\' mI\_LhuSho\' ya\_vyA ha\_viShma\'to ma\_ruto\_ vanda\'te\_ gIH ..
##1.173.13a##  e\_Sha stoma\' indra\_ tubhya\'ma\_sme e\_tena\' gA\_tuM ha\'rivo vido naH .
##1.173.13c##  A no\' vavR^ityAH suvi\_tAya\' deva vi\_dyAme\_ShaM vR^i\_jana\'M jI\_radA\'num ..
##1.174.01a##  tvaM rAje\'ndra\_ ye cha\' de\_vA rakShA\_ nR^InpA\_hya\'sura\_ tvama\_smAn .
##1.174.01c##  tvaM satpa\'tirma\_ghavA\' na\_staru\'tra\_stvaM sa\_tyo vasa\'vAnaH saho\_dAH ..
##1.174.02a##  dano\_ visha\' indra mR^i\_dhravA\'chaH sa\_pta yatpura\_H sharma\_ shAra\'dI\_rdart .
##1.174.02c##  R^i\_Nora\_po a\'nava\_dyArNA\_ yUne\' vR^i\_traM pu\'ru\_kutsA\'ya randhIH ..
##1.174.03a##  ajA\_ vR^ita\' indra\_ shUra\'patnI\_rdyAM cha\_ yebhi\'H puruhUta nU\_nam .
##1.174.03c##  rakSho\' a\_gnima\_shuSha\_M tUrva\'yANaM si\_Mho na dame\_ apA\'Msi\_ vasto\'H ..
##1.174.04a##  sheSha\_nnu ta i\'ndra\_ sasmi\_nyonau\_ prasha\'staye\_ pavI\'ravasya ma\_hnA .
##1.174.04c##  sR^i\_jadarNA\_Msyava\_ yadyu\_dhA gAstiShTha\_ddharI\' dhR^iSha\_tA mR^i\'ShTa\_ vAjA\'n ..
##1.174.05a##  vaha\_ kutsa\'mindra\_ yasmi\'~nchA\_kansyU\'ma\_nyU R^i\_jrA vAta\_syAshvA\' .
##1.174.05c##  pra sUra\'shcha\_kraM vR^i\'hatAda\_bhIke\_.abhi spR^idho\' yAsiSha\_dvajra\'bAhuH ..
##1.174.06a##  ja\_gha\_nvA.N i\'ndra mi\_trerU\'~ncho\_dapra\'vR^iddho harivo\_ adA\'shUn .
##1.174.06c##  pra ye pashya\'nnarya\_maNa\_M sachA\_yostvayA\' shU\_rtA vaha\'mAnA\_ apa\'tyam ..
##1.174.07a##  rapa\'tka\_viri\'ndrA\_rkasA\'tau\_ kShAM dA\_sAyo\'pa\_barha\'NIM kaH .
##1.174.07c##  kara\'tti\_sro ma\_ghavA\_ dAnu\'chitrA\_ ni du\'ryo\_Ne kuya\'vAchaM mR^i\_dhi shre\'t ..
##1.174.08a##  sanA\_ tA ta\' indra\_ navyA\_ Agu\_H saho\_ nabho.avi\'raNAya pU\_rvIH .
##1.174.08c##  bhi\_natpuro\_ na bhido\_ ade\'vIrna\_namo\_ vadha\_rade\'vasya pI\_yoH ..
##1.174.09a##  tvaM dhuni\'rindra\_ dhuni\'matIrR^i\_Nora\_paH sI\_rA na srava\'ntIH .
##1.174.09c##  pra yatsa\'mu\_dramati\' shUra\_ parShi\' pA\_rayA\' tu\_rvasha\_M yadu\'M sva\_sti ..
##1.174.10a##  tvama\_smAka\'mindra vi\_shvadha\' syA avR^i\_kata\'mo na\_rAM nR^i\'pA\_tA .
##1.174.10c##  sa no\_ vishvA\'sAM spR^i\_dhAM sa\'ho\_dA vi\_dyAme\_ShaM vR^i\_jana\'M jI\_radA\'num ..
##1.175.01a##  matsyapA\'yi te\_ maha\_H pAtra\'syeva harivo matsa\_ro mada\'H .
##1.175.01c##  vR^iShA\' te\_ vR^iShNa\_ indu\'rvA\_jI sa\'hasra\_sAta\'maH ..
##1.175.02a##  A na\'ste gantu matsa\_ro vR^iShA\_ mado\_ vare\'NyaH .
##1.175.02c##  sa\_hAvA\'.N indra sAna\_siH pR^i\'tanA\_ShALama\'rtyaH ..
##1.175.03a##  tvaM hi shUra\_H sani\'tA cho\_dayo\_ manu\'Sho\_ ratha\'m .
##1.175.03c##  sa\_hAvA\_ndasyu\'mavra\_tamoSha\_H pAtra\_M na sho\_chiShA\' ..
##1.175.04a##  mu\_ShA\_ya sUrya\'M kave cha\_kramIshA\'na\_ oja\'sA .
##1.175.04c##  vaha\_ shuShNA\'ya va\_dhaM kutsa\_M vAta\_syAshvai\'H ..
##1.175.05a##  shu\_Shminta\'mo\_ hi te\_ mado\' dyu\_mninta\'ma u\_ta kratu\'H .
##1.175.05c##  vR^i\_tra\_ghnA va\'rivo\_vidA\' maMsI\_ShThA a\'shva\_sAta\'maH ..
##1.175.06a##  yathA\_ pUrve\'bhyo jari\_tR^ibhya\' indra\_ maya\' i\_vApo\_ na tR^iShya\'te ba\_bhUtha\' .
##1.175.06c##  tAmanu\' tvA ni\_vida\'M johavImi vi\_dyAme\_ShaM vR^i\_jana\'M jI\_radA\'num ..
##1.176.01a##  matsi\' no\_ vasya\'+iShTaya\_ indra\'mindo\_ vR^iShA vi\'sha .
##1.176.01c##  R^i\_ghA\_yamA\'Na invasi\_ shatru\_manti\_ na vi\'ndasi ..
##1.176.02a##  tasmi\_nnA ve\'shayA\_ giro\_ ya eka\'shcharShaNI\_nAm .
##1.176.02c##  anu\' sva\_dhA yamu\_pyate\_ yava\_M na charkR^i\'Sha\_dvR^iShA\' ..
##1.176.03a##  yasya\_ vishvA\'ni\_ hasta\'yo\_H pa~ncha\' kShitI\_nAM vasu\' .
##1.176.03c##  spA\_shaya\'sva\_ yo a\'sma\_dhrugdi\_vyevA\_shani\'rjahi ..
##1.176.04a##  asu\'nvantaM samaM jahi dU\_NAsha\_M yo na te\_ maya\'H .
##1.176.04c##  a\_smabhya\'masya\_ veda\'naM da\_ddhi sU\_rishchi\'dohate ..
##1.176.05a##  Avo\_ yasya\' dvi\_barha\'so\_.arkeShu\' sAnu\_Shagasa\'t .
##1.176.05c##  A\_jAvindra\'syendo\_ prAvo\_ vAje\'Shu vA\_jina\'m ..
##1.176.06a##  yathA\_ pUrve\'bhyo jari\_tR^ibhya\' indra\_ maya\' i\_vApo\_ na tR^iShya\'te ba\_bhUtha\' .
##1.176.06c##  tAmanu\' tvA ni\_vida\'M johavImi vi\_dyAme\_ShaM vR^i\_jana\'M jI\_radA\'num ..
##1.177.01a##  A cha\'rShaNi\_prA vR^i\'Sha\_bho janA\'nA\_M rAjA\' kR^iShTI\_nAM pu\'ruhU\_ta indra\'H .
##1.177.01c##  stu\_taH shra\'va\_syannava\_sopa\' ma\_drigyu\_ktvA harI\_ vR^iSha\_NA yA\'hya\_rvA~N ..
##1.177.02a##  ye te\_ vR^iSha\'No vR^iSha\_bhAsa\' indra brahma\_yujo\_ vR^iSha\'rathAso\_ atyA\'H .
##1.177.02c##  tA.N A ti\'ShTha\_ tebhi\_rA yA\'hya\_rvA~NhavA\'mahe tvA su\_ta i\'ndra\_ some\' ..
##1.177.03a##  A ti\'ShTha\_ ratha\_M vR^iSha\'Na\_M vR^iShA\' te su\_taH soma\_H pari\'ShiktA\_ madhU\'ni .
##1.177.03c##  yu\_ktvA vR^iSha\'bhyAM vR^iShabha kShitI\_nAM hari\'bhyAM yAhi pra\_vatopa\' ma\_drik ..
##1.177.04a##  a\_yaM ya\_j~no de\'va\_yA a\_yaM mi\_yedha\' i\_mA brahmA\'Nya\_yami\'ndra\_ soma\'H .
##1.177.04c##  stI\_rNaM ba\_rhirA tu sha\'kra\_ pra yA\'hi\_ pibA\' ni\_Shadya\_ vi mu\'chA\_ harI\' i\_ha ..
##1.177.05a##  o suShTu\'ta indra yAhya\_rvA~Nupa\_ brahmA\'Ni mA\_nyasya\' kA\_roH .
##1.177.05c##  vi\_dyAma\_ vasto\_rava\'sA gR^i\_Nanto\' vi\_dyAme\_ShaM vR^i\_jana\'M jI\_radA\'num ..
##1.178.01a##  yaddha\_ syA ta\' indra shru\_ShTirasti\_ yayA\' ba\_bhUtha\' jari\_tR^ibhya\' U\_tI .
##1.178.01c##  mA na\_H kAma\'M ma\_haya\'nta\_mA dha\_gvishvA\' te ashyA\_M paryApa\' A\_yoH ..
##1.178.02a##  na ghA\_ rAjendra\_ A da\'bhanno\_ yA nu svasA\'rA kR^i\_Nava\'nta\_ yonau\' .
##1.178.02c##  Apa\'shchidasmai su\_tukA\' aveSha\_ngama\'nna\_ indra\'H sa\_khyA vaya\'shcha ..
##1.178.03a##  jetA\_ nR^ibhi\_rindra\'H pR^i\_tsu shUra\_H shrotA\_ hava\_M nAdha\'mAnasya kA\_roH .
##1.178.03c##  prabha\'rtA\_ ratha\'M dA\_shuSha\' upA\_ka udya\'ntA\_ giro\_ yadi\' cha\_ tmanA\_ bhUt ..
##1.178.04a##  e\_vA nR^ibhi\_rindra\'H sushrava\_syA pra\'khA\_daH pR^i\_kSho a\_bhi mi\_triNo\' bhUt .
##1.178.04c##  sa\_ma\_rya i\_ShaH sta\'vate\_ vivA\'chi satrAka\_ro yaja\'mAnasya\_ shaMsa\'H ..
##1.178.05a##  tvayA\' va\_yaM ma\'ghavannindra\_ shatrU\'na\_bhi ShyA\'ma maha\_to manya\'mAnAn .
##1.178.05c##  tvaM trA\_tA tvamu\' no vR^i\_dhe bhU\'rvi\_dyAme\_ShaM vR^i\_jana\'M jI\_radA\'num ..
##1.179.01a##  pU\_rvIra\_haM sha\_rada\'H shashramA\_NA do\_ShA vasto\'ru\_Shaso\' ja\_raya\'ntIH .
##1.179.01c##  mi\_nAti\_ shriya\'M jari\_mA ta\_nUnA\_mapyU\_ nu patnI\_rvR^iSha\'No jagamyuH ..
##1.179.02a##  ye chi\_ddhi pUrva\' R^ita\_sApa\_ Asa\'nsA\_kaM de\_vebhi\_rava\'dannR^i\_tAni\' .
##1.179.02c##  te chi\_davA\'surna\_hyanta\'mA\_puH samU\_ nu patnI\_rvR^iSha\'bhirjagamyuH ..
##1.179.03a##  na mR^iShA\' shrA\_ntaM yadava\'nti de\_vA vishvA\_ itspR^idho\' a\_bhya\'shnavAva .
##1.179.03c##  jayA\_vedatra\' sha\_tanI\'thamA\_jiM yatsa\_mya~nchA\' mithu\_nAva\_bhyajA\'va ..
##1.179.04a##  na\_dasya\' mA rudha\_taH kAma\_ Aga\'nni\_ta AjA\'to a\_muta\_H kuta\'shchit .
##1.179.04c##  lopA\'mudrA\_ vR^iSha\'Na\_M nI ri\'NAti\_ dhIra\_madhI\'rA dhayati shva\_santa\'m ..
##1.179.05a##  i\_maM nu soma\_manti\'to hR^i\_tsu pI\_tamupa\' bruve .
##1.179.05c##  yatsI\_mAga\'shchakR^i\_mA tatsu mR^i\'Latu pulu\_kAmo\_ hi martya\'H ..
##1.179.06a##  a\_gastya\_H khana\'mAnaH kha\_nitrai\'H pra\_jAmapa\'tya\_M bala\'mi\_chChamA\'naH .
##1.179.06c##  u\_bhau varNA\_vR^iShi\'ru\_graH pu\'poSha sa\_tyA de\_veShvA\_shiSho\' jagAma ..
##1.180.01a##  yu\_vo rajA\'Msi su\_yamA\'so\_ ashvA\_ ratho\_ yadvA\_M paryarNA\'Msi\_ dIya\'t .
##1.180.01c##  hi\_ra\_NyayA\' vAM pa\_vaya\'H pruShAya\_nmadhva\_H piba\'ntA u\_Shasa\'H sachethe ..
##1.180.02a##  yu\_vamatya\_syAva\' nakShatho\_ yadvipa\'tmano\_ narya\'sya\_ praya\'jyoH .
##1.180.02c##  svasA\_ yadvA\'M vishvagUrtI\_ bharA\'ti\_ vAjA\_yeTTe\' madhupAvi\_She cha\' ..
##1.180.03a##  yu\_vaM paya\' u\_sriyA\'yAmadhattaM pa\_kvamA\_mAyA\_mava\_ pUrvya\_M goH .
##1.180.03c##  a\_ntaryadva\_nino\' vAmR^itapsU hvA\_ro na shuchi\_ryaja\'te ha\_viShmA\'n ..
##1.180.04a##  yu\_vaM ha\' gha\_rmaM madhu\'manta\_matra\'ye\_.apo na kShodo\'.avR^iNItame\_She .
##1.180.04c##  tadvA\'M narAvashvinA\_ pashva\'+iShTI\_ rathye\'va cha\_krA prati\' yanti\_ madhva\'H ..
##1.180.05a##  A vA\'M dA\_nAya\' vavR^itIya dasrA\_ gorohe\'Na tau\_gryo na jivri\'H .
##1.180.05c##  a\_paH kSho\_NI sa\'chate\_ mAhi\'nA vAM jU\_rNo vA\_makShu\_raMha\'so yajatrA ..
##1.180.06a##  ni yadyu\_vethe\' ni\_yuta\'H sudAnU\_ upa\' sva\_dhAbhi\'H sR^ijatha\_H pura\'Mdhim .
##1.180.06c##  preSha\_dveSha\_dvAto\_ na sU\_rirA ma\_he da\'de suvra\_to na vAja\'m ..
##1.180.07a##  va\_yaM chi\_ddhi vA\'M jari\_tAra\'H sa\_tyA vi\'pa\_nyAma\'he\_ vi pa\_Nirhi\_tAvA\'n .
##1.180.07c##  adhA\' chi\_ddhi ShmA\'shvinAvanindyA pA\_tho hi ShmA\' vR^iShaNA\_vanti\'devam ..
##1.180.08a##  yu\_vAM chi\_ddhi ShmA\'shvinA\_vanu\_ dyUnviru\'drasya pra\_srava\'Nasya sA\_tau .
##1.180.08c##  a\_gastyo\' na\_rAM nR^iShu\_ prasha\'sta\_H kArA\'dhunIva chitayatsa\_hasrai\'H ..
##1.180.09a##  pra yadvahe\'the mahi\_nA ratha\'sya\_ pra sya\'ndrA yAtho\_ manu\'Sho\_ na hotA\' .
##1.180.09c##  dha\_ttaM sU\_ribhya\' u\_ta vA\_ svashvya\_M nAsa\'tyA rayi\_ShAcha\'H syAma ..
##1.180.10a##  taM vA\_M ratha\'M va\_yama\_dyA hu\'vema\_ stomai\'rashvinA suvi\_tAya\_ navya\'m .
##1.180.10c##  ari\'ShTanemi\_M pari\_ dyAmi\'yA\_naM vi\_dyAme\_ShaM vR^i\_jana\'M jI\_radA\'num ..
##1.181.01a##  kadu\_ preShTA\'vi\_ShAM ra\'yI\_NAma\'dhva\_ryantA\_ yadu\'nninI\_tho a\_pAm .
##1.181.01c##  a\_yaM vA\'M ya\_j~no a\'kR^ita\_ prasha\'sti\_M vasu\'dhitI\_ avi\'tArA janAnAm ..
##1.181.02a##  A vA\_mashvA\'sa\_H shucha\'yaH paya\_spA vAta\'raMhaso di\_vyAso\_ atyA\'H .
##1.181.02c##  ma\_no\_juvo\_ vR^iSha\'No vI\_tapR^i\'ShThA\_ eha sva\_rAjo\' a\_shvinA\' vahantu ..
##1.181.03a##  A vA\_M ratho\_.avani\_rna pra\_vatvA\'nsR^i\_prava\'ndhuraH suvi\_tAya\' gamyAH .
##1.181.03c##  vR^iShNa\'H sthAtArA\_ mana\'so\_ javI\'yAnahampU\_rvo ya\'ja\_to dhi\'ShNyA\_ yaH ..
##1.181.04a##  i\_heha\' jA\_tA sama\'vAvashItAmare\_pasA\' ta\_nvA\_3\_\' nAma\'bhi\_H svaiH .
##1.181.04c##  ji\_ShNurvA\'ma\_nyaH suma\'khasya sU\_rirdi\_vo a\_nyaH su\_bhaga\'H pu\_tra U\'he ..
##1.181.05a##  pra vA\'M niche\_ruH ka\'ku\_ho vashA\_.N anu\' pi\_sha~Nga\'rUpa\_H sada\'nAni gamyAH .
##1.181.05c##  harI\' a\_nyasya\' pI\_paya\'nta\_ vAjai\'rma\_thrA rajA\'MsyashvinA\_ vi ghoShai\'H ..
##1.181.06a##  pra vA\'M sha\_radvA\'nvR^iSha\_bho na ni\_ShShAT pU\_rvIriSha\'shcharati\_ madhva\' i\_ShNan .
##1.181.06c##  evai\'ra\_nyasya\' pI\_paya\'nta\_ vAjai\_rveSha\'ntIrU\_rdhvA na\_dyo\' na\_ Agu\'H ..
##1.181.07a##  asa\'rji vA\_M sthavi\'rA vedhasA\_ gIrbA\_Lhe a\'shvinA tre\_dhA kShara\'ntI .
##1.181.07c##  upa\'stutAvavata\_M nAdha\'mAna\_M yAma\_nnayA\'ma~nChR^iNuta\_M hava\'M me ..
##1.181.08a##  u\_ta syA vA\_M rusha\'to\_ vapsa\'so\_ gIstri\'ba\_rhiShi\_ sada\'si pinvate\_ nR^In .
##1.181.08c##  vR^iShA\' vAM me\_gho vR^i\'ShaNA pIpAya\_ gorna seke\_ manu\'Sho dasha\_syan ..
##1.181.09a##  yu\_vAM pU\_ShevA\'shvinA\_ pura\'Mdhira\_gnimu\_ShAM na ja\'rate ha\_viShmA\'n .
##1.181.09c##  hu\_ve yadvA\'M variva\_syA gR^i\'NA\_no vi\_dyAme\_ShaM vR^i\_jana\'M jI\_radA\'num ..
##1.182.01a##  abhU\'di\_daM va\_yuna\_mo Shu bhU\'ShatA\_ ratho\_ vR^iSha\'NvA\_nmada\'tA manIShiNaH .
##1.182.01c##  dhi\_ya\_Mji\_nvA dhiShNyA\' vi\_shpalA\'vasU di\_vo napA\'tA su\_kR^ite\_ shuchi\'vratA ..
##1.182.02a##  indra\'tamA\_ hi dhiShNyA\' ma\_rutta\'mA da\_srA daMsi\'ShThA ra\_thyA\' ra\_thIta\'mA .
##1.182.02c##  pU\_rNaM ratha\'M vahethe\_ madhva\_ Achi\'ta\_M tena\' dA\_shvAMsa\_mupa\' yAtho ashvinA ..
##1.182.03a##  kimatra\' dasrA kR^iNutha\_H kimA\'sAthe\_ jano\_ yaH kashchi\_daha\'virmahI\_yate\' .
##1.182.03c##  ati\' kramiShTaM ju\_rata\'M pa\_Nerasu\_M jyoti\_rviprA\'ya kR^iNutaM vacha\_syave\' ..
##1.182.04a##  ja\_mbhaya\'tama\_bhito\_ rAya\'ta\_H shuno\' ha\_taM mR^idho\' vi\_dathu\_stAnya\'shvinA .
##1.182.04c##  vAcha\'MvAchaM jari\_tU ra\_tninI\'M kR^itamu\_bhA shaMsa\'M nAsatyAvata\_M mama\' ..
##1.182.05a##  yu\_vame\_taM cha\'krathu\_H sindhu\'Shu pla\_vamA\'tma\_nvanta\'M pa\_kShiNa\'M tau\_gryAya\_ kam .
##1.182.05c##  yena\' deva\_trA mana\'sA nirU\_hathu\'H supapta\_nI pe\'tathu\_H kShoda\'so ma\_haH ..
##1.182.06a##  ava\'viddhaM tau\_gryama\_psva1\_\'ntara\'nArambha\_Ne tama\'si\_ pravi\'ddham .
##1.182.06c##  chata\'sro\_ nAvo\_ jaTha\'lasya\_ juShTA\_ uda\_shvibhyA\'miShi\_tAH pA\'rayanti ..
##1.182.07a##  kaH svi\'dvR^i\_kSho niHShThi\'to\_ madhye\_ arNa\'so\_ yaM tau\_gryo nA\'dhi\_taH pa\_ryaSha\'svajat .
##1.182.07c##  pa\_rNA mR^i\_gasya\' pa\_taro\'rivA\_rabha\_ uda\'shvinA Uhathu\_H shroma\'tAya\_ kam ..
##1.182.08a##  tadvA\'M narA nAsatyA\_vanu\' ShyA\_dyadvA\_M mAnA\'sa u\_chatha\_mavo\'chan .
##1.182.08c##  a\_smAda\_dya sada\'saH so\_myAdA vi\_dyAme\_ShaM vR^i\_jana\'M jI\_radA\'num ..
##1.183.01a##  taM yu\'~njAthA\_M mana\'so\_ yo javI\'yAntrivandhu\_ro vR^i\'ShaNA\_ yastri\'cha\_kraH .
##1.183.01c##  yeno\'payA\_thaH su\_kR^ito\' duro\_NaM tri\_dhAtu\'nA patatho\_ virna pa\_rNaiH ..
##1.183.02a##  su\_vR^idratho\' vartate\_ yanna\_bhi kShAM yattiShTha\'tha\_H kratu\'ma\_ntAnu\' pR^i\_kShe .
##1.183.02c##  vapu\'rvapu\_ShyA sa\'chatAmi\_yaM gIrdi\_vo du\'hi\_troShasA\' sachethe ..
##1.183.03a##  A ti\'ShThataM su\_vR^ita\_M yo ratho\' vA\_manu\' vra\_tAni\_ varta\'te ha\_viShmA\'n .
##1.183.03c##  yena\' narA nAsatyeSha\_yadhyai\' va\_rtiryA\_thastana\'yAya\_ tmane\' cha ..
##1.183.04a##  mA vA\_M vR^iko\_ mA vR^i\_kIrA da\'dharShI\_nmA pari\' varktamu\_ta mAti\' dhaktam .
##1.183.04c##  a\_yaM vA\'M bhA\_go nihi\'ta i\_yaM gIrdasrA\'vi\_me vA\'M ni\_dhayo\_ madhU\'nAm ..
##1.183.05a##  yu\_vAM gota\'maH purumI\_Lho atri\_rdasrA\_ hava\_te.ava\'se ha\_viShmA\'n .
##1.183.05c##  disha\_M na di\_ShTAmR^i\'jU\_yeva\_ yantA me\_ hava\'M nAsa\_tyopa\' yAtam ..
##1.183.06a##  atA\'riShma\_ tama\'saspA\_rama\_sya prati\' vA\_M stomo\' ashvinAvadhAyi .
##1.183.06c##  eha yA\'taM pa\_thibhi\'rdeva\_yAnai\'rvi\_dyAme\_ShaM vR^i\_jana\'M jI\_radA\'num ..
##1.184.01a##  tA vA\'ma\_dya tAva\'pa\_raM hu\'vemo\_chChantyA\'mu\_Shasi\_ vahni\'ru\_kthaiH .
##1.184.01c##  nAsa\'tyA\_ kuha\' chi\_tsantA\'va\_ryo di\_vo napA\'tA su\_dAsta\'rAya ..
##1.184.02a##  a\_sme U\_ Shu vR^i\'ShaNA mAdayethA\_mutpa\_NI.Nrha\'tamU\_rmyA mada\'ntA .
##1.184.02c##  shru\_taM me\_ achCho\'ktibhirmatI\_nAmeShTA\' narA\_ niche\'tArA cha\_ karNai\'H ..
##1.184.03a##  shri\_ye pU\'ShanniShu\_kR^ite\'va de\_vA nAsa\'tyA vaha\_tuM sU\_ryAyA\'H .
##1.184.03c##  va\_chyante\' vAM kaku\_hA a\_psu jA\_tA yu\_gA jU\_rNeva\_ varu\'Nasya\_ bhUre\'H ..
##1.184.04a##  a\_sme sA vA\'M mAdhvI rA\_tira\'stu\_ stoma\'M hinotaM mA\_nyasya\' kA\_roH .
##1.184.04c##  anu\_ yadvA\'M shrava\_syA\' sudAnU su\_vIryA\'ya charSha\_Nayo\_ mada\'nti ..
##1.184.05a##  e\_Sha vA\_M stomo\' ashvinAvakAri\_ mAne\'bhirmaghavAnA suvR^i\_kti .
##1.184.05c##  yA\_taM va\_rtistana\'yAya\_ tmane\' chA\_gastye\' nAsatyA\_ mada\'ntA ..
##1.184.06a##  atA\'riShma\_ tama\'saspA\_rama\_sya prati\' vA\_M stomo\' ashvinAvadhAyi .
##1.184.06c##  eha yA\'taM pa\_thibhi\'rdeva\_yAnai\'rvi\_dyAme\_ShaM vR^i\_jana\'M jI\_radA\'num ..
##1.185.01a##  ka\_ta\_rA pUrvA\' kata\_rApa\'rA\_yoH ka\_thA jA\_te ka\'vaya\_H ko vi ve\'da .
##1.185.01c##  vishva\_M tmanA\' bibhR^ito\_ yaddha\_ nAma\_ vi va\'rtete\_ aha\'nI cha\_kriye\'va ..
##1.185.02a##  bhUri\_M dve acha\'rantI\_ chara\'ntaM pa\_dvanta\_M garbha\'ma\_padI\' dadhAte .
##1.185.02c##  nitya\_M na sU\_nuM pi\_troru\_pasthe\_ dyAvA\_ rakSha\'taM pR^ithivI no\_ abhvA\'t ..
##1.185.03a##  a\_ne\_ho dA\_tramadi\'terana\_rvaM hu\_ve sva\'rvadava\_dhaM nama\'svat .
##1.185.03c##  tadro\'dasI janayataM jari\_tre dyAvA\_ rakSha\'taM pR^ithivI no\_ abhvA\'t ..
##1.185.04a##  ata\'pyamAne\_ ava\_sAva\'ntI\_ anu\' ShyAma\_ roda\'sI de\_vapu\'tre .
##1.185.04c##  u\_bhe de\_vAnA\'mu\_bhaye\'bhi\_rahnA\_M dyAvA\_ rakSha\'taM pR^ithivI no\_ abhvA\'t ..
##1.185.05a##  sa\_MgachCha\'mAne yuva\_tI sama\'nte\_ svasA\'rA jA\_mI pi\_troru\_pasthe\' .
##1.185.05c##  a\_bhi\_jighra\'ntI\_ bhuva\'nasya\_ nAbhi\_M dyAvA\_ rakSha\'taM pR^ithivI no\_ abhvA\'t ..
##1.185.06a##  u\_rvI sadma\'nI bR^iha\_tI R^i\_tena\' hu\_ve de\_vAnA\_mava\'sA\_ jani\'trI .
##1.185.06c##  da\_dhAte\_ ye a\_mR^ita\'M su\_pratI\'ke\_ dyAvA\_ rakSha\'taM pR^ithivI no\_ abhvA\'t ..
##1.185.07a##  u\_rvI pR^i\_thvI ba\'hu\_le dU\_re/a\'nte\_ upa\' bruve\_ nama\'sA ya\_j~ne a\_smin .
##1.185.07c##  da\_dhAte\_ ye su\_bhage\' su\_pratU\'rtI\_ dyAvA\_ rakSha\'taM pR^ithivI no\_ abhvA\'t ..
##1.185.08a##  de\_vAnvA\_ yachcha\'kR^i\_mA kachchi\_dAga\_H sakhA\'yaM vA\_ sada\_mijjAspa\'tiM vA .
##1.185.08c##  i\_yaM dhIrbhU\'yA ava\_yAna\'meShA\_M dyAvA\_ rakSha\'taM pR^ithivI no\_ abhvA\'t ..
##1.185.09a##  u\_bhA shaMsA\_ naryA\_ mAma\'viShTAmu\_bhe mAmU\_tI ava\'sA sachetAm .
##1.185.09c##  bhUri\' chida\_ryaH su\_dAsta\'rAye\_ShA mada\'nta iShayema devAH ..
##1.185.10a##  R^i\_taM di\_ve tada\'vochaM pR^ithi\_vyA a\'bhishrA\_vAya\' pratha\_maM su\'me\_dhAH .
##1.185.10c##  pA\_tAma\'va\_dyAddu\'ri\_tAda\_bhIke\' pi\_tA mA\_tA cha\' rakShatA\_mavo\'bhiH ..
##1.185.11a##  i\_daM dyA\'vApR^ithivI sa\_tyama\'stu\_ pita\_rmAta\_ryadi\_hopa\'bru\_ve vA\'m .
##1.185.11c##  bhU\_taM de\_vAnA\'mava\_me avo\'bhirvi\_dyAme\_ShaM vR^i\_jana\'M jI\_radA\'num ..
##1.186.01a##  A na\_ iLA\'bhirvi\_dathe\' susha\_sti vi\_shvAna\'raH savi\_tA de\_va e\'tu .
##1.186.01c##  api\_ yathA\' yuvAno\_ matsa\'thA no\_ vishva\_M jaga\'dabhipi\_tve ma\'nI\_ShA ..
##1.186.02a##  A no\_ vishva\_ AskrA\' gamantu de\_vA mi\_tro a\'rya\_mA varu\'NaH sa\_joShA\'H .
##1.186.02c##  bhuva\_nyathA\' no\_ vishve\' vR^i\_dhAsa\_H kara\'nsu\_ShAhA\' vithu\_raM na shava\'H ..
##1.186.03a##  preShTha\'M vo\_ ati\'thiM gR^iNIShe\_.agniM sha\_stibhi\'stu\_rvaNi\'H sa\_joShA\'H .
##1.186.03c##  asa\_dyathA\' no\_ varu\'NaH sukI\_rtiriSha\'shcha parShadarigU\_rtaH sU\_riH ..
##1.186.04a##  upa\' va\_ eShe\_ nama\'sA jigI\_ShoShAsA\_naktA\' su\_dughe\'va dhe\_nuH .
##1.186.04c##  sa\_mA\_ne aha\'nvi\_mimA\'no a\_rkaM viShu\'rUpe\_ paya\'si\_ sasmi\_nnUdha\'n ..
##1.186.05a##  u\_ta no.ahi\'rbu\_dhnyo\_3\_\' maya\'ska\_H shishu\_M na pi\_pyuShI\'va veti\_ sindhu\'H .
##1.186.05c##  yena\_ napA\'tama\_pAM ju\_nAma\' mano\_juvo\_ vR^iSha\'No\_ yaM vaha\'nti ..
##1.186.06a##  u\_ta na\' I\_M tvaShTA ga\_ntvachChA\_ smatsU\_ribhi\'rabhipi\_tve sa\_joShA\'H .
##1.186.06c##  A vR^i\'tra\_hendra\'shcharShaNi\_prAstu\_viShTa\'mo na\_rAM na\' i\_ha ga\'myAH ..
##1.186.07a##  u\_ta na\' IM ma\_tayo.ashva\'yogA\_H shishu\_M na gAva\_staru\'NaM rihanti .
##1.186.07c##  tamI\_M giro\_ jana\'yo\_ na patnI\'H sura\_bhiShTa\'maM na\_rAM na\'santa ..
##1.186.08a##  u\_ta na\' IM ma\_ruto\' vR^i\_ddhase\'nA\_H smadroda\'sI\_ sama\'nasaH sadantu .
##1.186.08c##  pR^iSha\'dashvAso\_.avana\'yo\_ na rathA\' ri\_shAda\'so mitra\_yujo\_ na de\_vAH ..
##1.186.09a##  pra nu yade\'ShAM mahi\_nA chi\'ki\_tre pra yu\'~njate pra\_yuja\_ste su\'vR^i\_kti .
##1.186.09c##  adha\_ yade\'ShAM su\_dine\_ na sharu\_rvishva\_meri\'NaM pruShA\_yanta\_ senA\'H ..
##1.186.10a##  pro a\_shvinA\_vava\'se kR^iNudhva\_M pra pU\_ShaNa\_M svata\'vaso\_ hi santi\' .
##1.186.10c##  a\_dve\_Sho viShNu\_rvAta\' R^ibhu\_kShA achChA\' su\_mnAya\' vavR^itIya de\_vAn ..
##1.186.11a##  i\_yaM sA vo\' a\_sme dIdhi\'tiryajatrA api\_prANI\' cha\_ sada\'nI cha bhUyAH .
##1.186.11c##  ni yA de\_veShu\_ yata\'te vasU\_yurvi\_dyAme\_ShaM vR^i\_jana\'M jI\_radA\'num ..
##1.187.01a##  pi\_tuM nu sto\'ShaM ma\_ho dha\_rmANa\_M tavi\'ShIm .
##1.187.01c##  yasya\' tri\_to vyoja\'sA vR^i\_traM vipa\'rvama\_rdaya\'t ..
##1.187.02a##  svAdo\' pito\_ madho\' pito va\_yaM tvA\' vavR^imahe .
##1.187.02c##  a\_smAka\'mavi\_tA bha\'va ..
##1.187.03a##  upa\' naH pita\_vA cha\'ra shi\_vaH shi\_vAbhi\'rU\_tibhi\'H .
##1.187.03c##  ma\_yo\_bhura\'dviShe\_NyaH sakhA\' su\_shevo\_ adva\'yAH ..
##1.187.04a##  tava\_ tye pi\'to\_ rasA\_ rajA\_Msyanu\_ viShThi\'tAH .
##1.187.04c##  di\_vi vAtA\' iva shri\_tAH ..
##1.187.05a##  tava\_ tye pi\'to\_ dada\'ta\_stava\' svAdiShTha\_ te pi\'to .
##1.187.05c##  pra svA\_dmAno\_ rasA\'nAM tuvi\_grIvA\' iverate ..
##1.187.06a##  tve pi\'to ma\_hAnA\'M de\_vAnA\_M mano\' hi\_tam .
##1.187.06c##  akA\'ri\_ chAru\' ke\_tunA\_ tavAhi\_mava\'sAvadhIt ..
##1.187.07a##  yada\_do pi\'to\_ aja\'ganvi\_vasva\_ parva\'tAnAm .
##1.187.07c##  atrA\' chinno madho pi\_to.ara\'M bha\_kShAya\' gamyAH ..
##1.187.08a##  yada\_pAmoSha\'dhInAM pari\_MshamA\'ri\_shAma\'he .
##1.187.08c##  vAtA\'pe\_ pIva\_ idbha\'va ..
##1.187.09a##  yatte\' soma\_ gavA\'shiro\_ yavA\'shiro\_ bhajA\'mahe .
##1.187.09c##  vAtA\'pe\_ pIva\_ idbha\'va ..
##1.187.10a##  ka\_ra\_mbha o\'Shadhe bhava\_ pIvo\' vR^i\_kka u\'dAra\_thiH .
##1.187.10c##  vAtA\'pe\_ pIva\_ idbha\'va ..
##1.187.11a##  taM tvA\' va\_yaM pi\'to\_ vacho\'bhi\_rgAvo\_ na ha\_vyA su\'ShUdima .
##1.187.11c##  de\_vebhya\'stvA sadha\_mAda\'ma\_smabhya\'M tvA sadha\_mAda\'m ..
##1.188.01a##  sami\'ddho a\_dya rA\'jasi de\_vo de\_vaiH sa\'hasrajit .
##1.188.01c##  dU\_to ha\_vyA ka\_virva\'ha ..
##1.188.02a##  tanU\'napAdR^i\_taM ya\_te madhvA\' ya\_j~naH sama\'jyate .
##1.188.02c##  dadha\'tsaha\_sriNI\_riSha\'H ..
##1.188.03a##  A\_juhvA\'no na\_ IDyo\' de\_vA.N A va\'kShi ya\_j~niyA\'n .
##1.188.03c##  agne\' sahasra\_sA a\'si ..
##1.188.04a##  prA\_chIna\'M ba\_rhiroja\'sA sa\_hasra\'vIramastR^iNan .
##1.188.04c##  yatrA\'dityA vi\_rAja\'tha ..
##1.188.05a##  vi\_rAT sa\_mrADvi\_bhvIH pra\_bhvIrba\_hvIshcha\_ bhUya\'sIshcha\_ yAH .
##1.188.05c##  duro\' ghR^i\_tAnya\'kSharan ..
##1.188.06a##  su\_ru\_kme hi su\_pesha\_sAdhi\' shri\_yA vi\_rAja\'taH .
##1.188.06c##  u\_ShAsA\_veha sI\'datAm ..
##1.188.07a##  pra\_tha\_mA hi su\_vAcha\'sA\_ hotA\'rA\_ daivyA\' ka\_vI .
##1.188.07c##  ya\_j~naM no\' yakShatAmi\_mam ..
##1.188.08a##  bhAra\_tILe\_ sara\'svati\_ yA va\_H sarvA\' upabru\_ve .
##1.188.08c##  tA na\'shchodayata shri\_ye ..
##1.188.09a##  tvaShTA\' rU\_pANi\_ hi pra\_bhuH pa\_shUnvishvA\'nsamAna\_je .
##1.188.09c##  teShA\'M naH sphA\_timA ya\'ja ..
##1.188.10a##  upa\_ tmanyA\' vanaspate\_ pAtho\' de\_vebhya\'H sR^ija .
##1.188.10c##  a\_gnirha\_vyAni\' siShvadat ..
##1.188.11a##  pu\_ro\_gA a\_gnirde\_vAnA\'M gAya\_treNa\_ sama\'jyate .
##1.188.11c##  svAhA\'kR^itIShu rochate ..
##1.189.01a##  agne\_ naya\' su\_pathA\' rA\_ye a\_smAnvishvA\'ni deva va\_yunA\'ni vi\_dvAn .
##1.189.01c##  yu\_yo\_dhya1\_\'smajju\'hurA\_Nameno\_ bhUyi\'ShThAM te\_ nama\'+uktiM vidhema ..
##1.189.02a##  agne\_ tvaM pA\'rayA\_ navyo\' a\_smAnsva\_stibhi\_rati\' du\_rgANi\_ vishvA\' .
##1.189.02c##  pUshcha\' pR^i\_thvI ba\'hu\_lA na\' u\_rvI bhavA\' to\_kAya\_ tana\'yAya\_ shaM yoH ..
##1.189.03a##  agne\_ tvama\_smadyu\'yo\_dhyamI\'vA\_ ana\'gnitrA a\_bhyama\'nta kR^i\_ShTIH .
##1.189.03c##  puna\'ra\_smabhya\'M suvi\_tAya\' deva\_ kShAM vishve\'bhira\_mR^ite\'bhiryajatra ..
##1.189.04a##  pA\_hi no\' agne pA\_yubhi\_raja\'srairu\_ta pri\_ye sada\'na\_ A shu\'shu\_kvAn .
##1.189.04c##  mA te\' bha\_yaM ja\'ri\_tAra\'M yaviShTha nU\_naM vi\'da\_nmApa\_raM sa\'hasvaH ..
##1.189.05a##  mA no\' a\_gne.ava\' sR^ijo a\_ghAyA\'vi\_Shyave\' ri\_pave\' du\_chChunA\'yai .
##1.189.05c##  mA da\_tvate\_ dasha\'te\_ mAdate\' no\_ mA rISha\'te sahasAva\_nparA\' dAH ..
##1.189.06a##  vi gha\_ tvAvA\'.N R^itajAta yaMsadgR^iNA\_no a\'gne ta\_nve\_3\_\' varU\'tham .
##1.189.06c##  vishvA\'driri\_kShoru\_ta vA\' nini\_tsora\'bhi\_hrutA\_masi\_ hi de\'va vi\_ShpaT ..
##1.189.07a##  tvaM tA.N a\'gna u\_bhayA\_nvi vi\_dvAnveShi\' prapi\_tve manu\'Sho yajatra .
##1.189.07c##  a\_bhi\_pi\_tve mana\'ve\_ shAsyo\' bhUrmarmR^i\_jenya\' u\_shigbhi\_rnAkraH ..
##1.189.08a##  avo\'chAma ni\_vacha\'nAnyasmi\_nmAna\'sya sU\_nuH sa\'hasA\_ne a\_gnau .
##1.189.08c##  va\_yaM sa\_hasra\_mR^iShi\'bhiH sanema vi\_dyAme\_ShaM vR^i\_jana\'M jI\_radA\'num ..
##1.190.01a##  a\_na\_rvANa\'M vR^iSha\_bhaM ma\_ndraji\'hva\_M bR^iha\_spati\'M vardhayA\_ navya\'ma\_rkaiH .
##1.190.01c##  gA\_thA\_nya\'H su\_rucho\_ yasya\' de\_vA A\'shR^i\_Nvanti\_ nava\'mAnasya\_ martA\'H ..
##1.190.02a##  tamR^i\_tviyA\_ upa\_ vAcha\'H sachante\_ sargo\_ na yo de\'vaya\_tAmasa\'rji .
##1.190.02c##  bR^iha\_spati\_H sa hya~njo\_ varA\'Msi\_ vibhvAbha\'va\_tsamR^i\_te mA\'ta\_rishvA\' ..
##1.190.03a##  upa\'stuti\_M nama\'sa\_ udya\'tiM cha\_ shloka\'M yaMsatsavi\_teva\_ pra bA\_hU .
##1.190.03c##  a\_sya kratvA\'ha\_nyo\_3\_\' yo asti\' mR^i\_go na bhI\_mo a\'ra\_kShasa\_stuvi\'ShmAn ..
##1.190.04a##  a\_sya shloko\' di\_vIya\'te pR^ithi\_vyAmatyo\_ na ya\'MsadyakSha\_bhR^idviche\'tAH .
##1.190.04c##  mR^i\_gANA\_M na he\_tayo\_ yanti\' che\_mA bR^iha\_spate\_rahi\'mAyA.N a\_bhi dyUn ..
##1.190.05a##  ye tvA\' devosri\_kaM manya\'mAnAH pA\_pA bha\_dramu\'pa\_jIva\'nti pa\_jrAH .
##1.190.05c##  na dU\_Dhye\_3\_\' anu\' dadAsi vA\_maM bR^iha\'spate\_ chaya\'sa\_ itpiyA\'rum ..
##1.190.06a##  su\_praitu\'H sU\_yava\'so\_ na panthA\' durni\_yantu\_H pari\'prIto\_ na mi\_traH .
##1.190.06c##  a\_na\_rvANo\' a\_bhi ye chakSha\'te\_ no.apI\'vR^itA aporNu\_vanto\' asthuH ..
##1.190.07a##  saM yaM stubho\_.avana\'yo\_ na yanti\' samu\_draM na sra\_vato\_ rodha\'chakrAH .
##1.190.07c##  sa vi\_dvA.N u\_bhaya\'M chaShTe a\_ntarbR^iha\_spati\_stara\_ Apa\'shcha\_ gR^idhra\'H ..
##1.190.08a##  e\_vA ma\_hastu\'vijA\_tastuvi\'ShmA\_nbR^iha\_spati\'rvR^iSha\_bho dhA\'yi de\_vaH .
##1.190.08c##  sa na\'H stu\_to vI\_rava\'ddhAtu\_ goma\'dvi\_dyAme\_ShaM vR^i\_jana\'M jI\_radA\'num ..
##1.191.01a##  ka~Nka\'to\_ na ka~Nka\_to.atho\' satI\_naka\'~NkataH .
##1.191.01c##  dvAviti\_ pluShI\_ iti\_ nya1\_\'dR^iShTA\' alipsata ..
##1.191.02a##  a\_dR^iShTA\'nhantyAya\_tyatho\' hanti parAya\_tI .
##1.191.02c##  atho\' avaghna\_tI ha\_ntyatho\' pinaShTi piMSha\_tI ..
##1.191.03a##  sha\_rAsa\_H kusha\'rAso da\_rbhAsa\'H sai\_ryA u\_ta .
##1.191.03c##  mau\_~njA a\_dR^iShTA\' vairi\_NAH sarve\' sA\_kaM nya\'lipsata ..
##1.191.04a##  ni gAvo\' go\_ShThe a\'sada\_nni mR^i\_gAso\' avikShata .
##1.191.04c##  ni ke\_tavo\_ janA\'nA\_M nya1\_\'dR^iShTA\' alipsata ..
##1.191.05a##  e\_ta u\_ tye pratya\'dR^ishranprado\_ShaM taska\'rA iva .
##1.191.05c##  adR^i\'ShTA\_ vishva\'dR^iShTA\_H prati\'buddhA abhUtana ..
##1.191.06a##  dyaurva\'H pi\_tA pR^i\'thi\_vI mA\_tA somo\_ bhrAtAdi\'ti\_H svasA\' .
##1.191.06c##  adR^i\'ShTA\_ vishva\'dR^iShTA\_stiShTha\'te\_laya\'tA\_ su ka\'m ..
##1.191.07a##  ye aMsyA\_ ye a~NgyA\'H sU\_chIkA\_ ye pra\'ka~Nka\_tAH .
##1.191.07c##  adR^i\'ShTA\_H kiM cha\_neha va\_H sarve\' sA\_kaM ni ja\'syata ..
##1.191.08a##  utpu\_rastA\_tsUrya\' eti vi\_shvadR^i\'ShTo adR^iShTa\_hA .
##1.191.08c##  a\_dR^iShTA\_nsarvA\'~nja\_mbhaya\_nsarvA\'shcha yAtudhA\_nya\'H ..
##1.191.09a##  uda\'paptada\_sau sUrya\'H pu\_ru vishvA\'ni\_ jUrva\'n .
##1.191.09c##  A\_di\_tyaH parva\'tebhyo vi\_shvadR^i\'ShTo adR^iShTa\_hA ..
##1.191.10a##  sUrye\' vi\_ShamA sa\'jAmi\_ dR^iti\_M surA\'vato gR^i\_he .
##1.191.10c##  so chi\_nnu na ma\'rAti\_ no va\_yaM ma\'rAmA\_re a\'sya\_ yoja\'naM hari\_ShThA madhu\' tvA madhu\_lA cha\'kAra ..
##1.191.11a##  i\_ya\_tti\_kA sha\'kunti\_kA sa\_kA ja\'ghAsa te vi\_Sham .
##1.191.11c##  so chi\_nnu na ma\'rAti\_ no va\_yaM ma\'rAmA\_re a\'sya\_ yoja\'naM hari\_ShThA madhu\' tvA madhu\_lA cha\'kAra ..
##1.191.12a##  triH sa\_pta vi\'Shpuli~Nga\_kA vi\_Shasya\_ puShya\'makShan .
##1.191.12c##  tAshchi\_nnu na ma\'ranti\_ no va\_yaM ma\'rAmA\_re a\'sya\_ yoja\'naM hari\_ShThA madhu\' tvA madhu\_lA cha\'kAra ..
##1.191.13a##  na\_vA\_nAM na\'vatI\_nAM vi\_Shasya\_ ropu\'ShINAm .
##1.191.13c##  sarvA\'sAmagrabha\_M nAmA\_re a\'sya\_ yoja\'naM hari\_ShThA madhu\' tvA madhu\_lA cha\'kAra ..
##1.191.14a##  triH sa\_pta ma\'yU\_rya\'H sa\_pta svasA\'ro a\_gruva\'H .
##1.191.14c##  tAste\' vi\_ShaM vi ja\'bhrira uda\_kaM ku\_mbhinI\'riva ..
##1.191.15a##  i\_ya\_tta\_kaH ku\'Shumbha\_kasta\_kaM bhi\'na\_dmyashma\'nA .
##1.191.15c##  tato\' vi\_ShaM pra vA\'vR^ite\_ parA\'chI\_ranu\' sa\_Mvata\'H ..
##1.191.16a##  ku\_Shu\_mbha\_kastada\'bravIdgi\_reH pra\'vartamAna\_kaH .
##1.191.16c##  vR^ishchi\'kasyAra\_saM vi\_Shama\'ra\_saM vR^i\'shchika te vi\_Sham ..
##2.001.01a##  tvama\'gne\_ dyubhi\_stvamA\'shushu\_kShaNi\_stvama\_dbhyastvamashma\'na\_spari\' .
##2.001.01c##  tvaM vane\'bhya\_stvamoSha\'dhIbhya\_stvaM nR^i\_NAM nR^i\'pate jAyase\_ shuchi\'H ..
##2.001.02a##  tavA\'gne ho\_traM tava\' po\_tramR^i\_tviya\_M tava\' ne\_ShTraM tvama\_gnidR^i\'tAya\_taH .
##2.001.02c##  tava\' prashA\_straM tvama\'dhvarIyasi bra\_hmA chAsi\' gR^i\_hapa\'tishcha no\_ dame\' ..
##2.001.03a##  tvama\'gna\_ indro\' vR^iSha\_bhaH sa\_tAma\'si\_ tvaM viShNu\'rurugA\_yo na\'ma\_sya\'H .
##2.001.03c##  tvaM bra\_hmA ra\'yi\_vidbra\'hmaNaspate\_ tvaM vi\'dhartaH sachase\_ pura\'MdhyA ..
##2.001.04a##  tvama\'gne\_ rAjA\_ varu\'No dhR^i\_tavra\'ta\_stvaM mi\_tro bha\'vasi da\_sma IDya\'H .
##2.001.04c##  tvama\'rya\_mA satpa\'ti\_ryasya\' sa\_mbhuja\_M tvamaMsho\' vi\_dathe\' deva bhAja\_yuH ..
##2.001.05a##  tvama\'gne\_ tvaShTA\' vidha\_te su\_vIrya\_M tava\_ gnAvo\' mitramahaH sajA\_tya\'m .
##2.001.05c##  tvamA\'shu\_hemA\' rariShe\_ svashvya\_M tvaM na\_rAM shardho\' asi purU\_vasu\'H ..
##2.001.06a##  tvama\'gne ru\_dro asu\'ro ma\_ho di\_vastvaM shardho\_ mAru\'taM pR^i\_kSha I\'shiShe .
##2.001.06c##  tvaM vAtai\'raru\_NairyA\'si shaMga\_yastvaM pU\_ShA vi\'dha\_taH pA\'si\_ nu tmanA\' ..
##2.001.07a##  tvama\'gne draviNo\_dA a\'ra\_MkR^ite\_ tvaM de\_vaH sa\'vi\_tA ra\'tna\_dhA a\'si .
##2.001.07c##  tvaM bhago\' nR^ipate\_ vasva\' IshiShe\_ tvaM pA\_yurdame\_ yaste.avi\'dhat ..
##2.001.08a##  tvAma\'gne\_ dama\_ A vi\_shpati\_M visha\_stvAM rAjA\'naM suvi\_datra\'mR^i~njate .
##2.001.08c##  tvaM vishvA\'ni svanIka patyase\_ tvaM sa\_hasrA\'Ni sha\_tA dasha\_ prati\' ..
##2.001.09a##  tvAma\'gne pi\_tara\'mi\_ShTibhi\_rnara\_stvAM bhrA\_trAya\_ shamyA\' tanU\_rucha\'m .
##2.001.09c##  tvaM pu\_tro bha\'vasi\_ yaste.avi\'dha\_ttvaM sakhA\' su\_sheva\'H pAsyA\_dhR^iSha\'H ..
##2.001.10a##  tvama\'gna R^i\_bhurA\_ke na\'ma\_sya1\_\'stvaM vAja\'sya kShu\_mato\' rA\_ya I\'shiShe .
##2.001.10c##  tvaM vi bhA\_syanu\' dakShi dA\_vane\_ tvaM vi\_shikShu\'rasi ya\_j~namA\_tani\'H ..
##2.001.11a##  tvama\'gne\_ adi\'tirdeva dA\_shuShe\_ tvaM hotrA\_ bhAra\'tI vardhase gi\_rA .
##2.001.11c##  tvamiLA\' sha\_tahi\'mAsi\_ dakSha\'se\_ tvaM vR^i\'tra\_hA va\'supate\_ sara\'svatI ..
##2.001.12a##  tvama\'gne\_ subhR^i\'ta utta\_maM vaya\_stava\' spA\_rhe varNa\_ A sa\_MdR^ishi\_ shriya\'H .
##2.001.12c##  tvaM vAja\'H pra\_tara\'No bR^i\_hanna\'si\_ tvaM ra\_yirba\'hu\_lo vi\_shvata\'spR^i\_thuH ..
##2.001.13a##  tvAma\'gna Adi\_tyAsa\' A\_syaM1\_\' tvAM ji\_hvAM shucha\'yashchakrire kave .
##2.001.13c##  tvAM rA\'ti\_ShAcho\' adhva\_reShu\' sashchire\_ tve de\_vA ha\_vira\'da\_ntyAhu\'tam ..
##2.001.14a##  tve a\'gne\_ vishve\' a\_mR^itA\'so a\_druha\' A\_sA de\_vA ha\_vira\'da\_ntyAhu\'tam .
##2.001.14c##  tvayA\_ martA\'saH svadanta Asu\_tiM tvaM garbho\' vI\_rudhA\'M jaj~niShe\_ shuchi\'H ..
##2.001.15a##  tvaM tAnsaM cha\_ prati\' chAsi ma\_jmanAgne\' sujAta\_ pra cha\' deva richyase .
##2.001.15c##  pR^i\_kSho yadatra\' mahi\_nA vi te\_ bhuva\_danu\_ dyAvA\'pR^ithi\_vI roda\'sI u\_bhe ..
##2.001.16a##  ye sto\_tR^ibhyo\_ go/a\'grA\_mashva\'peshasa\_magne\' rA\_timu\'pasR^i\_janti\' sU\_raya\'H .
##2.001.16c##  a\_smA~ncha\_ tA.Nshcha\_ pra hi neShi\_ vasya\_ A bR^i\_hadva\'dema vi\_dathe\' su\_vIrA\'H ..
##2.002.01a##  ya\_j~nena\' vardhata jA\_tave\'dasama\_gniM ya\'jadhvaM ha\_viShA\_ tanA\' gi\_rA .
##2.002.01c##  sa\_mi\_dhA\_naM su\'pra\_yasa\_M sva\'rNaraM dyu\_kShaM hotA\'raM vR^i\_jane\'Shu dhU\_rShada\'m ..
##2.002.02a##  a\_bhi tvA\_ naktI\'ru\_Shaso\' vavAshi\_re.agne\' va\_tsaM na svasa\'reShu dhe\_nava\'H .
##2.002.02c##  di\_va i\_veda\'ra\_tirmAnu\'ShA yu\_gA kShapo\' bhAsi puruvAra sa\_Myata\'H ..
##2.002.03a##  taM de\_vA bu\_dhne raja\'saH su\_daMsa\'saM di\_vaspR^i\'thi\_vyora\'ra\_tiM nye\'rire .
##2.002.03c##  ratha\'miva\_ vedya\'M shu\_krasho\'chiShama\_gniM mi\_traM na kShi\_tiShu\' pra\_shaMsya\'m ..
##2.002.04a##  tamu\_kShamA\'Na\_M raja\'si\_ sva A dame\' cha\_ndrami\'va su\_rucha\'M hvA\_ra A da\'dhuH .
##2.002.04c##  pR^ishnyA\'H pata\_raM chi\_taya\'ntama\_kShabhi\'H pA\_tho na pA\_yuM jana\'sI u\_bhe anu\' ..
##2.002.05a##  sa hotA\_ vishva\_M pari\' bhUtvadhva\_raM tamu\' ha\_vyairmanu\'Sha R^i~njate gi\_rA .
##2.002.05c##  hi\_ri\_shi\_pro vR^i\'dhasA\_nAsu\_ jarbhu\'ra\_ddyaurna stR^ibhi\'shchitaya\_droda\'sI\_ anu\' ..
##2.002.06a##  sa no\' re\_vatsa\'midhA\_naH sva\_staye\' saMdada\_svAnra\_yima\_smAsu\' dIdihi .
##2.002.06c##  A na\'H kR^iNuShva suvi\_tAya\_ roda\'sI\_ agne\' ha\_vyA manu\'Sho deva vI\_taye\' ..
##2.002.07a##  dA no\' agne bR^iha\_to dAH sa\'ha\_sriNo\' du\_ro na vAja\_M shrutyA\_ apA\' vR^idhi .
##2.002.07c##  prAchI\_ dyAvA\'pR^ithi\_vI brahma\'NA kR^idhi\_ sva1\_\'rNa shu\_kramu\_Shaso\_ vi di\'dyutaH ..
##2.002.08a##  sa i\'dhA\_na u\_Shaso\_ rAmyA\_ anu\_ sva1\_\'rNa dI\'dedaru\_SheNa\' bhA\_nunA\' .
##2.002.08c##  hotrA\'bhira\_gnirmanu\'ShaH svadhva\_ro rAjA\' vi\_shAmati\'thi\_shchAru\'rA\_yave\' ..
##2.002.09a##  e\_vA no\' agne a\_mR^ite\'Shu pUrvya\_ dhIShpI\'pAya bR^i\_haddi\'veShu\_ mAnu\'ShA .
##2.002.09c##  duhA\'nA dhe\_nurvR^i\_jane\'Shu kA\_rave\_ tmanA\' sha\_tina\'M puru\_rUpa\'mi\_ShaNi\' ..
##2.002.10a##  va\_yama\'gne\_ arva\'tA vA su\_vIrya\_M brahma\'NA vA chitayemA\_ janA\_.N ati\' .
##2.002.10c##  a\_smAka\'M dyu\_mnamadhi\_ pa~ncha\' kR^i\_ShTiShU\_chchA sva1\_\'rNa shu\'shuchIta du\_ShTara\'m ..
##2.002.11a##  sa no\' bodhi sahasya pra\_shaMsyo\_ yasmi\'nsujA\_tA i\_Shaya\'nta sU\_raya\'H .
##2.002.11c##  yama\'gne ya\_j~namu\'pa\_yanti\' vA\_jino\_ nitye\' to\_ke dI\'di\_vAMsa\_M sve dame\' ..
##2.002.12a##  u\_bhayA\'so jAtavedaH syAma te sto\_tAro\' agne sU\_raya\'shcha\_ sharma\'Ni .
##2.002.12c##  vasvo\' rA\_yaH pu\'rushcha\_ndrasya\_ bhUya\'saH pra\_jAva\'taH svapa\_tyasya\' shagdhi naH ..
##2.002.13a##  ye sto\_tR^ibhyo\_ go/a\'grA\_mashva\'peshasa\_magne\' rA\_timu\'pasR^i\_janti\' sU\_raya\'H .
##2.002.13c##  a\_smA~ncha\_ tA.Nshcha\_ pra hi neShi\_ vasya\_ A bR^i\_hadva\'dema vi\_dathe\' su\_vIrA\'H ..
##2.003.01a##  sami\'ddho a\_gnirnihi\'taH pR^ithi\_vyAM pra\_tya~NvishvA\'ni\_ bhuva\'nAnyasthAt .
##2.003.01c##  hotA\' pAva\_kaH pra\_diva\'H sume\_dhA de\_vo de\_vAnya\'jatva\_gnirarha\'n ..
##2.003.02a##  narA\_shaMsa\_H prati\_ dhAmA\'nya\_~njanti\_sro diva\_H prati\' ma\_hnA sva\_rchiH .
##2.003.02c##  ghR^i\_ta\_pruShA\_ mana\'sA ha\_vyamu\_ndanmU\_rdhanya\_j~nasya\_ sama\'naktu de\_vAn ..
##2.003.03a##  I\_Li\_to a\'gne\_ mana\'sA no\_ arha\'nde\_vAnya\'kShi\_ mAnu\'ShA\_tpUrvo\' a\_dya .
##2.003.03c##  sa A va\'ha ma\_rutA\_M shardho\_ achyu\'ta\_mindra\'M naro barhi\_Shada\'M yajadhvam ..
##2.003.04a##  deva\' barhi\_rvardha\'mAnaM su\_vIra\'M stI\_rNaM rA\_ye su\_bhara\_M vedya\_syAm .
##2.003.04c##  ghR^i\_tenA\_ktaM va\'savaH sIdate\_daM vishve\' devA AdityA ya\_j~niyA\'saH ..
##2.003.05a##  vi shra\'yantAmurvi\_yA hU\_yamA\'nA\_ dvAro\' de\_vIH su\'prAya\_NA namo\'bhiH .
##2.003.05c##  vyacha\'svatI\_rvi pra\'thantAmaju\_ryA varNa\'M punA\_nA ya\_shasa\'M su\_vIra\'m ..
##2.003.06a##  sA\_dhvapA\'Msi sa\_natA\' na ukShi\_te u\_ShAsA\_naktA\' va\_yye\'va raNvi\_te .
##2.003.06c##  tantu\'M ta\_taM sa\_Mvaya\'ntI samI\_chI ya\_j~nasya\_ pesha\'H su\_dughe\_ paya\'svatI ..
##2.003.07a##  daivyA\_ hotA\'rA pratha\_mA vi\_duShTa\'ra R^i\_ju ya\'kShata\_H samR^i\_chA va\_puShTa\'rA .
##2.003.07c##  de\_vAnyaja\'ntAvR^itu\_thA sama\'~njato\_ nAbhA\' pR^ithi\_vyA adhi\_ sAnu\'Shu tri\_Shu ..
##2.003.08a##  sara\'svatI sA\_dhaya\'ntI\_ dhiya\'M na\_ iLA\' de\_vI bhAra\'tI vi\_shvatU\'rtiH .
##2.003.08c##  ti\_sro de\_vIH sva\_dhayA\' ba\_rhiredamachChi\'draM pAntu shara\_NaM ni\_Shadya\' ..
##2.003.09a##  pi\_sha~Nga\'rUpaH su\_bharo\' vayo\_dhAH shru\_ShTI vI\_ro jA\'yate de\_vakA\'maH .
##2.003.09c##  pra\_jAM tvaShTA\_ vi Shya\'tu\_ nAbhi\'ma\_sme athA\' de\_vAnA\_mapye\'tu\_ pAtha\'H ..
##2.003.10a##  vana\_spati\'ravasR^i\_jannupa\' sthAda\_gnirha\_viH sU\'dayAti\_ pra dhI\_bhiH .
##2.003.10c##  tridhA\_ sama\'ktaM nayatu prajA\_nande\_vebhyo\_ daivya\'H shami\_topa\' ha\_vyam ..
##2.003.11a##  ghR^i\_taM mi\'mikShe ghR^i\_tama\'sya\_ yoni\'rghR^i\_te shri\_to ghR^i\_tamva\'sya\_ dhAma\' .
##2.003.11c##  a\_nu\_Shva\_dhamA va\'ha mA\_daya\'sva\_ svAhA\'kR^itaM vR^iShabha vakShi ha\_vyam ..
##2.004.01a##  hu\_ve va\'H su\_dyotmA\'naM suvR^i\_ktiM vi\_shAma\_gnimati\'thiM supra\_yasa\'m .
##2.004.01c##  mi\_tra i\'va\_ yo di\'dhi\_ShAyyo\_ bhUdde\_va Ade\'ve\_ jane\' jA\_tave\'dAH ..
##2.004.02a##  i\_maM vi\_dhanto\' a\_pAM sa\_dhasthe\' dvi\_tAda\'dhu\_rbhR^iga\'vo vi\_kShvA\_3\_\'yoH .
##2.004.02c##  e\_Sha vishvA\'nya\_bhya\'stu\_ bhUmA\' de\_vAnA\'ma\_gnira\'ra\_tirjI\_rAshva\'H ..
##2.004.03a##  a\_gniM de\_vAso\_ mAnu\'ShIShu vi\_kShu pri\_yaM dhu\'H kShe\_Shyanto\_ na mi\_tram .
##2.004.03c##  sa dI\'dayadusha\_tIrUrmyA\_ A da\_kShAyyo\_ yo dAsva\'te\_ dama\_ A ..
##2.004.04a##  a\_sya ra\_NvA svasye\'va pu\_ShTiH saMdR^i\'ShTirasya hiyA\_nasya\_ dakSho\'H .
##2.004.04c##  vi yo bhari\'bhra\_doSha\'dhIShu ji\_hvAmatyo\_ na rathyo\' dodhavIti\_ vArA\'n ..
##2.004.05a##  A yanme\_ abhva\'M va\_nada\_H pana\'nto\_shigbhyo\_ nAmi\'mIta\_ varNa\'m .
##2.004.05c##  sa chi\_treNa\' chikite\_ raMsu\' bhA\_sA ju\'ju\_rvA.N yo muhu\_rA yuvA\_ bhUt ..
##2.004.06a##  A yo vanA\' tAtR^iShA\_No na bhAti\_ vArNa pa\_thA rathye\'va svAnIt .
##2.004.06c##  kR^i\_ShNAdhvA\_ tapU\' ra\_Nvashchi\'keta\_ dyauri\'va\_ smaya\'mAno\_ nabho\'bhiH ..
##2.004.07a##  sa yo vyasthA\'da\_bhi dakSha\'du\_rvIM pa\_shurnaiti\' sva\_yurago\'pAH .
##2.004.07c##  a\_gniH sho\_chiShmA\'.N ata\_sAnyu\_ShNankR^i\_ShNavya\'thirasvadaya\_nna bhUma\' ..
##2.004.08a##  nU te\_ pUrva\_syAva\'so\_ adhI\'tau tR^i\_tIye\' vi\_dathe\_ manma\' shaMsi .
##2.004.08c##  a\_sme a\'gne sa\_MyadvI\'raM bR^i\_hanta\'M kShu\_manta\_M vAja\'M svapa\_tyaM ra\_yiM dA\'H ..
##2.004.09a##  tvayA\_ yathA\' gR^itsama\_dAso\' agne\_ guhA\' va\_nvanta\_ upa\'rA.N a\_bhi ShyuH .
##2.004.09c##  su\_vIrA\'so abhimAti\_ShAha\_H smatsU\_ribhyo\' gR^iNa\_te tadvayo\' dhAH ..
##2.005.01a##  hotA\'janiShTa\_ cheta\'naH pi\_tA pi\_tR^ibhya\' U\_taye\' .
##2.005.01c##  pra\_yakSha\_~njenya\_M vasu\' sha\_kema\' vA\_jino\_ yama\'m ..
##2.005.02a##  A yasmi\'nsa\_pta ra\_shmaya\'sta\_tA ya\_j~nasya\' ne\_tari\' .
##2.005.02c##  ma\_nu\_Shvaddaivya\'maShTa\_maM potA\_ vishva\_M tadi\'nvati ..
##2.005.03a##  da\_dha\_nve vA\_ yadI\_manu\_ vocha\_dbrahmA\'Ni\_ veru\_ tat .
##2.005.03c##  pari\_ vishvA\'ni\_ kAvyA\' ne\_mishcha\_krami\'vAbhavat ..
##2.005.04a##  sA\_kaM hi shuchi\'nA\_ shuchi\'H prashA\_stA kratu\_nAja\'ni .
##2.005.04c##  vi\_dvA.N a\'sya vra\_tA dhru\_vA va\_yA i\_vAnu\' rohate ..
##2.005.05a##  tA a\'sya\_ varNa\'mA\_yuvo\_ neShTu\'H sachanta dhe\_nava\'H .
##2.005.05c##  ku\_vitti\_sR^ibhya\_ A vara\_M svasA\'ro\_ yA i\_daM ya\_yuH ..
##2.005.06a##  yadI\' mA\_turupa\_ svasA\' ghR^i\_taM bhara\_ntyasthi\'ta .
##2.005.06c##  tAsA\'madhva\_ryurAga\'tau\_ yavo\' vR^i\_ShTIva\' modate ..
##2.005.07a##  svaH svAya\_ dhAya\'se kR^iNu\_tAmR^i\_tvigR^i\_tvija\'m .
##2.005.07c##  stoma\'M ya\_j~naM chAdara\'M va\_nemA\' rari\_mA va\_yam ..
##2.005.08a##  yathA\' vi\_dvA.N ara\_M kara\_dvishve\'bhyo yaja\_tebhya\'H .
##2.005.08c##  a\_yama\'gne\_ tve api\_ yaM ya\_j~naM cha\'kR^i\_mA va\_yam ..
##2.006.01a##  i\_mAM me\' agne sa\_midha\'mi\_mAmu\'pa\_sada\'M vaneH .
##2.006.01c##  i\_mA u\_ Shu shru\'dhI\_ gira\'H ..
##2.006.02a##  a\_yA te\' agne vidhe\_morjo\' napA\_dashva\'miShTe .
##2.006.02c##  e\_nA sU\_ktena\' sujAta ..
##2.006.03a##  taM tvA\' gI\_rbhirgirva\'NasaM draviNa\_syuM dra\'viNodaH .
##2.006.03c##  sa\_pa\_ryema\' sapa\_ryava\'H ..
##2.006.04a##  sa bo\'dhi sU\_rirma\_ghavA\_ vasu\'pate\_ vasu\'dAvan .
##2.006.04c##  yu\_yo\_dhya1\_\'smaddveShA\'Msi ..
##2.006.05a##  sa no\' vR^i\_ShTiM di\_vaspari\_ sa no\_ vAja\'mana\_rvANa\'m .
##2.006.05c##  sa na\'H saha\_sriNI\_riSha\'H ..
##2.006.06a##  ILA\'nAyAva\_syave\_ yavi\'ShTha dUta no gi\_rA .
##2.006.06c##  yaji\'ShTha hota\_rA ga\'hi ..
##2.006.07a##  a\_ntarhya\'gna\_ Iya\'se vi\_dvA~njanmo\_bhayA\' kave .
##2.006.07c##  dU\_to janye\'va\_ mitrya\'H ..
##2.006.08a##  sa vi\_dvA.N A cha\' piprayo\_ yakShi\' chikitva Anu\_Shak .
##2.006.08c##  A chA\_sminsa\'tsi ba\_rhiShi\' ..
##2.007.01a##  shreShTha\'M yaviShTha bhAra\_tAgne\' dyu\_manta\_mA bha\'ra .
##2.007.01c##  vaso\' puru\_spR^iha\'M ra\_yim ..
##2.007.02a##  mA no\_ arA\'tirIshata de\_vasya\_ martya\'sya cha .
##2.007.02c##  parShi\_ tasyA\' u\_ta dvi\_ShaH ..
##2.007.03a##  vishvA\' u\_ta tvayA\' va\_yaM dhArA\' uda\_nyA\' iva .
##2.007.03c##  ati\' gAhemahi\_ dviSha\'H ..
##2.007.04a##  shuchi\'H pAvaka\_ vandyo.agne\' bR^i\_hadvi ro\'chase .
##2.007.04c##  tvaM ghR^i\_tebhi\_rAhu\'taH ..
##2.007.05a##  tvaM no\' asi bhAra\_tAgne\' va\_shAbhi\'ru\_kShabhi\'H .
##2.007.05c##  a\_ShTApa\'dIbhi\_rAhu\'taH ..
##2.007.06a##  drva\'nnaH sa\_rpirA\'sutiH pra\_tno hotA\_ vare\'NyaH .
##2.007.06c##  saha\'saspu\_tro adbhu\'taH ..
##2.008.01a##  vA\_ja\_yanni\'va\_ nU rathA\_nyogA\'.N a\_gnerupa\' stuhi .
##2.008.01c##  ya\_shasta\'masya mI\_LhuSha\'H ..
##2.008.02a##  yaH su\'nI\_tho da\'dA\_shuShe\'.aju\_ryo ja\_raya\'nna\_rim .
##2.008.02c##  chAru\'pratIka\_ Ahu\'taH ..
##2.008.03a##  ya u\' shri\_yA dame\_ShvA do\_ShoShasi\' prasha\_syate\' .
##2.008.03c##  yasya\' vra\_taM na mIya\'te ..
##2.008.04a##  A yaH sva1\_\'rNa bhA\_nunA\' chi\_tro vi\_bhAtya\_rchiShA\' .
##2.008.04c##  a\_~njA\_no a\_jarai\'ra\_bhi ..
##2.008.05a##  atri\_manu\' sva\_rAjya\'ma\_gnimu\_kthAni\' vAvR^idhuH .
##2.008.05c##  vishvA\_ adhi\_ shriyo\' dadhe ..
##2.008.06a##  a\_gnerindra\'sya\_ soma\'sya de\_vAnA\'mU\_tibhi\'rva\_yam .
##2.008.06c##  ari\'ShyantaH sachemahya\_bhi ShyA\'ma pR^itanya\_taH ..
##2.009.01a##  ni hotA\' hotR^i\_Shada\'ne\_ vidA\'nastve\_Sho dI\'di\_vA.N a\'sadatsu\_dakSha\'H .
##2.009.01c##  ada\'bdhavratapramati\_rvasi\'ShThaH sahasrambha\_raH shuchi\'jihvo a\_gniH ..
##2.009.02a##  tvaM dU\_tastvamu\' naH para\_spAstvaM vasya\_ A vR^i\'Shabha praNe\_tA .
##2.009.02c##  agne\' to\_kasya\' na\_stane\' ta\_nUnA\_mapra\'yuchCha\_ndIdya\'dbodhi go\_pAH ..
##2.009.03a##  vi\_dhema\' te para\_me janma\'nnagne vi\_dhema\_ stomai\_rava\'re sa\_dhasthe\' .
##2.009.03c##  yasmA\_dyone\'ru\_dAri\'thA\_ yaje\_ taM pra tve ha\_vIMShi\' juhure\_ sami\'ddhe ..
##2.009.04a##  agne\_ yaja\'sva ha\_viShA\_ yajI\'yA~nChru\_ShTI de\_ShNama\_bhi gR^i\'NIhi\_ rAdha\'H .
##2.009.04c##  tvaM hyasi\' rayi\_patI\' rayI\_NAM tvaM shu\_krasya\_ vacha\'so ma\_notA\' ..
##2.009.05a##  u\_bhaya\'M te\_ na kShI\'yate vasa\_vya\'M di\_vedi\'ve\_ jAya\'mAnasya dasma .
##2.009.05c##  kR^i\_dhi kShu\_manta\'M jari\_tAra\'magne kR^i\_dhi pati\'M svapa\_tyasya\' rA\_yaH ..
##2.009.06a##  sainAnI\'kena suvi\_datro\' a\_sme yaShTA\' de\_vA.N Aya\'jiShThaH sva\_sti .
##2.009.06c##  ada\'bdho go\_pA u\_ta na\'H para\_spA agne\' dyu\_madu\_ta re\_vaddi\'dIhi ..
##2.010.01a##  jo\_hUtro\' a\_gniH pra\'tha\_maH pi\_teve\_Laspa\_de manu\'ShA\_ yatsami\'ddhaH .
##2.010.01c##  shriya\_M vasA\'no a\_mR^ito\_ viche\'tA marmR^i\_jenya\'H shrava\_sya1\_\'H sa vA\_jI ..
##2.010.02a##  shrU\_yA a\_gnishchi\_trabhA\'nu\_rhava\'M me\_ vishvA\'bhirgI\_rbhira\_mR^ito\_ viche\'tAH .
##2.010.02c##  shyA\_vA ratha\'M vahato\_ rohi\'tA vo\_tAru\_ShAha\' chakre\_ vibhR^i\'traH ..
##2.010.03a##  u\_ttA\_nAyA\'majanaya\_nsuShU\'ta\_M bhuva\'da\_gniH pu\'ru\_peshA\'su\_ garbha\'H .
##2.010.03c##  shiri\'NAyAM chida\_ktunA\_ maho\'bhi\_rapa\'rIvR^ito vasati\_ prache\'tAH ..
##2.010.04a##  jigha\'rmya\_gniM ha\_viShA\' ghR^i\_tena\' pratikShi\_yanta\_M bhuva\'nAni\_ vishvA\' .
##2.010.04c##  pR^i\_thuM ti\'ra\_shchA vaya\'sA bR^i\_hanta\_M vyachi\'ShTha\_mannai\' rabha\_saM dR^ishA\'nam ..
##2.010.05a##  A vi\_shvata\'H pra\_tya~ncha\'M jigharmyara\_kShasA\_ mana\'sA\_ tajju\'Sheta .
##2.010.05c##  marya\'shrIH spR^iha\_yadva\'rNo a\_gnirnAbhi\_mR^ishe\' ta\_nvA\_3\_\' jarbhu\'rANaH ..
##2.010.06a##  j~ne\_yA bhA\_gaM sa\'hasA\_no vare\'Na\_ tvAdU\'tAso manu\_vadva\'dema .
##2.010.06c##  anU\'nama\_gniM ju\_hvA\' vacha\_syA ma\'dhu\_pR^icha\'M dhana\_sA jo\'havImi ..
##2.011.01a##  shru\_dhI hava\'mindra\_ mA ri\'ShaNya\_H syAma\' te dA\_vane\_ vasU\'nAm .
##2.011.01c##  i\_mA hi tvAmUrjo\' va\_rdhaya\'nti vasU\_yava\_H sindha\'vo\_ na kShara\'ntaH ..
##2.011.02a##  sR^i\_jo ma\_hIri\'ndra\_ yA api\'nva\_H pari\'ShThitA\_ ahi\'nA shUra pU\_rvIH .
##2.011.02c##  ama\'rtyaM chiddA\_saM manya\'mAna\_mavA\'bhinadu\_kthairvA\'vR^idhA\_naH ..
##2.011.03a##  u\_ktheShvinnu shU\'ra\_ yeShu\' chA\_kanstome\'Shvindra ru\_driye\'Shu cha .
##2.011.03c##  tubhyede\_tA yAsu\' mandasA\_naH pra vA\_yave\' sisrate\_ na shu\_bhrAH ..
##2.011.04a##  shu\_bhraM nu te\_ shuShma\'M va\_rdhaya\'ntaH shu\_bhraM vajra\'M bA\_hvordadhA\'nAH .
##2.011.04c##  shu\_bhrastvami\'ndra vAvR^idhA\_no a\_sme dAsI\_rvisha\_H sUrye\'Na sahyAH ..
##2.011.05a##  guhA\' hi\_taM guhya\'M gU\_Lhama\_psvapI\'vR^itaM mA\_yina\'M kShi\_yanta\'m .
##2.011.05c##  u\_to a\_po dyAM ta\'sta\_bhvAMsa\_maha\_nnahi\'M shUra vI\_rye\'Na ..
##2.011.06a##  stavA\_ nu ta\' indra pU\_rvyA ma\_hAnyu\_ta sta\'vAma\_ nUta\'nA kR^i\_tAni\' .
##2.011.06c##  stavA\_ vajra\'M bA\_hvoru\_shanta\_M stavA\_ harI\_ sUrya\'sya ke\_tU ..
##2.011.07a##  harI\_ nu ta\' indra vA\_jaya\'ntA ghR^ita\_shchuta\'M svA\_rama\'svArShTAm .
##2.011.07c##  vi sa\'ma\_nA bhUmi\'raprathi\_ShTAra\'Msta\_ parva\'tashchitsari\_Shyan ..
##2.011.08a##  ni parva\'taH sA\_dyapra\'yuchCha\_nsaM mA\_tR^ibhi\'rvAvashA\_no a\'krAn .
##2.011.08c##  dU\_re pA\_re vANI\'M va\_rdhaya\'nta\_ indre\'ShitAM dha\_mani\'M papratha\_nni ..
##2.011.09a##  indro\' ma\_hAM sindhu\'mA\_shayA\'naM mAyA\_vina\'M vR^i\_trama\'sphura\_nniH .
##2.011.09c##  are\'jetA\_M roda\'sI bhiyA\_ne kani\'kradato\_ vR^iShNo\' asya\_ vajrA\'t ..
##2.011.10a##  aro\'ravI\_dvR^iShNo\' asya\_ vajro.amA\'nuSha\_M yanmAnu\'Sho ni\_jUrvA\'t .
##2.011.10c##  ni mA\_yino\' dAna\_vasya\' mA\_yA apA\'dayatpapi\_vAnsu\_tasya\' ..
##2.011.11a##  pibA\'pi\_bedi\'ndra shUra\_ soma\_M manda\'ntu tvA ma\_ndina\'H su\_tAsa\'H .
##2.011.11c##  pR^i\_Nanta\'ste ku\_kShI va\'rdhayantvi\_tthA su\_taH pau\_ra indra\'mAva ..
##2.011.12a##  tve i\_ndrApya\'bhUma\_ viprA\_ dhiya\'M vanema R^ita\_yA sapa\'ntaH .
##2.011.12c##  a\_va\_syavo\' dhImahi\_ prasha\'stiM sa\_dyaste\' rA\_yo dA\_vane\' syAma ..
##2.011.13a##  syAma\_ te ta\' indra\_ ye ta\' U\_tI a\'va\_syava\_ Urja\'M va\_rdhaya\'ntaH .
##2.011.13c##  shu\_Shminta\'ma\_M yaM chA\_kanA\'ma devA\_sme ra\_yiM rA\'si vI\_rava\'ntam ..
##2.011.14a##  rAsi\_ kShaya\_M rAsi\' mi\_trama\_sme rAsi\_ shardha\' indra\_ mAru\'taM naH .
##2.011.14c##  sa\_joSha\'so\_ ye cha\' mandasA\_nAH pra vA\_yava\'H pA\_ntyagra\'NItim ..
##2.011.15a##  vyantvinnu yeShu\' mandasA\_nastR^i\_patsoma\'M pAhi dra\_hyadi\'ndra .
##2.011.15c##  a\_smAnsu pR^i\_tsvA ta\'ru\_trAva\'rdhayo\_ dyAM bR^i\_hadbhi\'ra\_rkaiH ..
##2.011.16a##  bR^i\_hanta\_ innu ye te\' tarutro\_kthebhi\'rvA su\_mnamA\_vivA\'sAn .
##2.011.16c##  stR^i\_NA\_nAso\' ba\_rhiH pa\_styA\'va\_ttvotA\_ idi\'ndra\_ vAja\'magman ..
##2.011.17a##  u\_greShvinnu shU\'ra mandasA\_nastrika\'drukeShu pAhi\_ soma\'mindra .
##2.011.17c##  pra\_dodhu\'va\_chChmashru\'Shu prINA\_no yA\_hi hari\'bhyAM su\_tasya\' pI\_tim ..
##2.011.18a##  dhi\_ShvA shava\'H shUra\_ yena\' vR^i\_trama\_vAbhi\'na\_ddAnu\'maurNavA\_bham .
##2.011.18c##  apA\'vR^iNo\_rjyoti\_rAryA\'ya\_ ni sa\'vya\_taH sA\'di\_ dasyu\'rindra ..
##2.011.19a##  sane\'ma\_ ye ta\' U\_tibhi\_stara\'nto\_ vishvA\_H spR^idha\_ Arye\'Na\_ dasyU\'n .
##2.011.19c##  a\_smabhya\_M tattvA\_ShTraM vi\_shvarU\'pa\_mara\'ndhayaH sA\_khyasya\' tri\_tAya\' ..
##2.011.20a##  a\_sya su\'vA\_nasya\' ma\_ndina\'stri\_tasya\_ nyarbu\'daM vAvR^idhA\_no a\'staH .
##2.011.20c##  ava\'rtaya\_tsUryo\_ na cha\_kraM bhi\_nadva\_lamindro\_ a~Ngi\'rasvAn ..
##2.011.21a##  nU\_naM sA te\_ prati\_ vara\'M jari\_tre du\'hI\_yadi\'ndra\_ dakShi\'NA ma\_ghonI\' .
##2.011.21c##  shikShA\' sto\_tR^ibhyo\_ mAti\' dha\_gbhago\' no bR^i\_hadva\'dema vi\_dathe\' su\_vIrA\'H ..
##2.012.01a##  yo jA\_ta e\_va pra\'tha\_mo mana\'svAnde\_vo de\_vAnkratu\'nA pa\_ryabhU\'Shat .
##2.012.01c##  yasya\_ shuShmA\_droda\'sI\_ abhya\'setAM nR^i\_mNasya\' ma\_hnA sa ja\'nAsa\_ indra\'H ..
##2.012.02a##  yaH pR^i\'thi\_vIM vyatha\'mAnA\_madR^i\'Mha\_dyaH parva\'tA\_npraku\'pitA\_.N ara\'mNAt .
##2.012.02c##  yo a\_ntari\'kShaM vima\_me varI\'yo\_ yo dyAmasta\'bhnA\_tsa ja\'nAsa\_ indra\'H ..
##2.012.03a##  yo ha\_tvAhi\_mari\'NAtsa\_pta sindhU\_nyo gA u\_dAja\'dapa\_dhA va\_lasya\' .
##2.012.03c##  yo ashma\'nora\_ntara\_gniM ja\_jAna\' sa\_MvR^iksa\_matsu\_ sa ja\'nAsa\_ indra\'H ..
##2.012.04a##  yene\_mA vishvA\_ chyava\'nA kR^i\_tAni\_ yo dAsa\_M varNa\_madha\'ra\_M guhAka\'H .
##2.012.04c##  shva\_ghnIva\_ yo ji\'gI\_vA.Nlla\_kShamAda\'da\_ryaH pu\_ShTAni\_ sa ja\'nAsa\_ indra\'H ..
##2.012.05a##  yaM smA\' pR^i\_chChanti\_ kuha\_ seti\' gho\_ramu\_temA\'hu\_rnaiSho a\_stItye\'nam .
##2.012.05c##  so a\_ryaH pu\_ShTIrvija\' i\_vA mi\'nAti\_ shrada\'smai dhatta\_ sa ja\'nAsa\_ indra\'H ..
##2.012.06a##  yo ra\_dhrasya\' chodi\_tA yaH kR^i\_shasya\_ yo bra\_hmaNo\_ nAdha\'mAnasya kI\_reH .
##2.012.06c##  yu\_ktagrA\'vNo\_ yo.avi\_tA su\'shi\_praH su\_taso\'masya\_ sa ja\'nAsa\_ indra\'H ..
##2.012.07a##  yasyAshvA\'saH pra\_dishi\_ yasya\_ gAvo\_ yasya\_ grAmA\_ yasya\_ vishve\_ rathA\'saH .
##2.012.07c##  yaH sUrya\_M ya u\_Shasa\'M ja\_jAna\_ yo a\_pAM ne\_tA sa ja\'nAsa\_ indra\'H ..
##2.012.08a##  yaM kranda\'sI saMya\_tI vi\_hvaye\'te\_ pare.ava\'ra u\_bhayA\' a\_mitrA\'H .
##2.012.08c##  sa\_mA\_naM chi\_dratha\'mAtasthi\_vAMsA\_ nAnA\' havete\_ sa ja\'nAsa\_ indra\'H ..
##2.012.09a##  yasmA\_nna R^i\_te vi\_jaya\'nte\_ janA\'so\_ yaM yudhya\'mAnA\_ ava\'se\_ hava\'nte .
##2.012.09c##  yo vishva\'sya prati\_mAna\'M ba\_bhUva\_ yo a\'chyuta\_chyutsa ja\'nAsa\_ indra\'H ..
##2.012.10a##  yaH shashva\'to\_ mahyeno\_ dadhA\'nA\_nama\'nyamAnA\_~nCharvA\' ja\_ghAna\' .
##2.012.10c##  yaH shardha\'te\_ nAnu\_dadA\'ti shR^i\_dhyAM yo dasyo\'rha\_ntA sa ja\'nAsa\_ indra\'H ..
##2.012.11a##  yaH shamba\'ra\_M parva\'teShu kShi\_yanta\'M chatvAri\_MshyAM sha\_radya\_nvavi\'ndat .
##2.012.11c##  o\_jA\_yamA\'na\_M yo ahi\'M ja\_ghAna\_ dAnu\_M shayA\'na\_M sa ja\'nAsa\_ indra\'H ..
##2.012.12a##  yaH sa\_ptara\'shmirvR^iSha\_bhastuvi\'ShmAna\_vAsR^i\'ja\_tsarta\'ve sa\_pta sindhU\'n .
##2.012.12c##  yo rau\'hi\_Namasphu\'ra\_dvajra\'bAhu\_rdyAmA\_roha\'nta\_M sa ja\'nAsa\_ indra\'H ..
##2.012.13a##  dyAvA\' chidasmai pR^ithi\_vI na\'mete\_ shuShmA\'chchidasya\_ parva\'tA bhayante .
##2.012.13c##  yaH so\'ma\_pA ni\'chi\_to vajra\'bAhu\_ryo vajra\'hasta\_H sa ja\'nAsa\_ indra\'H ..
##2.012.14a##  yaH su\_nvanta\_mava\'ti\_ yaH pacha\'nta\_M yaH shaMsa\'nta\_M yaH sha\'shamA\_namU\_tI .
##2.012.14c##  yasya\_ brahma\_ vardha\'na\_M yasya\_ somo\_ yasye\_daM rAdha\_H sa ja\'nAsa\_ indra\'H ..
##2.012.15a##  yaH su\'nva\_te pacha\'te du\_dhra A chi\_dvAja\_M darda\'rShi\_ sa kilA\'si sa\_tyaH .
##2.012.15c##  va\_yaM ta\' indra vi\_shvaha\' pri\_yAsa\'H su\_vIrA\'so vi\_datha\_mA va\'dema ..
##2.013.01a##  R^i\_turjani\'trI\_ tasyA\' a\_paspari\' ma\_kShU jA\_ta Avi\'sha\_dyAsu\_ vardha\'te .
##2.013.01c##  tadA\'ha\_nA a\'bhavatpi\_pyuShI\_ payo\_M.ashoH pI\_yUSha\'M pratha\_maM tadu\_kthya\'m ..
##2.013.02a##  sa\_dhrImA ya\'nti\_ pari\_ bibhra\'tI\_H payo\' vi\_shvapsnyA\'ya\_ pra bha\'ranta\_ bhoja\'nam .
##2.013.02c##  sa\_mA\_no adhvA\' pra\_vatA\'manu\_Shyade\_ yastAkR^i\'NoH pratha\_maM sAsyu\_kthya\'H ..
##2.013.03a##  anveko\' vadati\_ yaddadA\'ti\_ tadrU\_pA mi\_nantada\'pA\_ eka\' Iyate .
##2.013.03c##  vishvA\_ eka\'sya vi\_nuda\'stitikShate\_ yastAkR^i\'NoH pratha\_maM sAsyu\_kthya\'H ..
##2.013.04a##  pra\_jAbhya\'H pu\_ShTiM vi\_bhaja\'nta Asate ra\_yimi\'va pR^i\_ShThaM pra\_bhava\'ntamAya\_te .
##2.013.04c##  asi\'nva\_ndaMShTrai\'H pi\_tura\'tti\_ bhoja\'na\_M yastAkR^i\'NoH pratha\_maM sAsyu\_kthya\'H ..
##2.013.05a##  adhA\'kR^iNoH pR^ithi\_vIM sa\_MdR^ishe\' di\_ve yo dhau\'tI\_nAma\'hiha\_nnAri\'Nakpa\_thaH .
##2.013.05c##  taM tvA\_ stome\'bhiru\_dabhi\_rna vA\_jina\'M de\_vaM de\_vA a\'jana\_nsAsyu\_kthya\'H ..
##2.013.06a##  yo bhoja\'naM cha\_ daya\'se cha\_ vardha\'namA\_rdrAdA shuShka\_M madhu\'maddu\_dohi\'tha .
##2.013.06c##  sa she\'va\_dhiM ni da\'dhiShe vi\_vasva\'ti\_ vishva\_syaika\' IshiShe\_ sAsyu\_kthya\'H ..
##2.013.07a##  yaH pu\_ShpiNI\'shcha pra\_sva\'shcha\_ dharma\_NAdhi\_ dAne\_ vya1\_\'vanI\_radhA\'rayaH .
##2.013.07c##  yashchAsa\'mA\_ aja\'no di\_dyuto\' di\_va u\_rurU\_rvA.N a\_bhita\_H sAsyu\_kthya\'H ..
##2.013.08a##  yo nA\'rma\_raM sa\_hava\'su\_M niha\'ntave pR^i\_kShAya\' cha dA\_save\'shAya\_ chAva\'haH .
##2.013.08c##  U\_rjaya\'ntyA\_ apa\'riviShTamA\_sya\'mu\_taivAdya pu\'rukR^i\_tsAsyu\_kthya\'H ..
##2.013.09a##  sha\_taM vA\_ yasya\_ dasha\' sA\_kamAdya\_ eka\'sya shru\_ShTau yaddha\' cho\_damAvi\'tha .
##2.013.09c##  a\_ra\_jjau dasyU\_nsamu\'nabda\_bhIta\'ye suprA\_vyo\' abhava\_H sAsyu\_kthya\'H ..
##2.013.10a##  vishvedanu\' rodha\_nA a\'sya\_ pauMsya\'M da\_dura\'smai dadhi\_re kR^i\_tnave\_ dhana\'m .
##2.013.10c##  ShaLa\'stabhnA vi\_ShTira\_H pa~ncha\' sa\_MdR^isha\_H pari\' pa\_ro a\'bhava\_H sAsyu\_kthya\'H ..
##2.013.11a##  su\_pra\_vA\_cha\_naM tava\' vIra vI\_ryaM1\_\' yadeke\'na\_ kratu\'nA vi\_ndase\_ vasu\' .
##2.013.11c##  jA\_tUShThi\'rasya\_ pra vaya\_H saha\'svato\_ yA cha\_kartha\_ sendra\_ vishvA\'syu\_kthya\'H ..
##2.013.12a##  ara\'maya\_H sara\'pasa\_starA\'ya\_ kaM tu\_rvIta\'ye cha va\_yyA\'ya cha sru\_tim .
##2.013.12c##  nI\_chA santa\_muda\'nayaH parA\_vR^ija\_M prAndhaM shro\_NaM shra\_vaya\_nsAsyu\_kthya\'H ..
##2.013.13a##  a\_smabhya\_M tadva\'so dA\_nAya\_ rAdha\_H sama\'rthayasva ba\_hu te\' vasa\_vya\'m .
##2.013.13c##  indra\_ yachchi\_traM shra\'va\_syA anu\_ dyUnbR^i\_hadva\'dema vi\_dathe\' su\_vIrA\'H ..
##2.014.01a##  adhva\'ryavo\_ bhara\_tendrA\'ya\_ soma\_mAma\'trebhiH si~nchatA\_ madya\_mandha\'H .
##2.014.01c##  kA\_mI hi vI\_raH sada\'masya pI\_tiM ju\_hota\_ vR^iShNe\_ tadide\_Sha va\'ShTi ..
##2.014.02a##  adhva\'ryavo\_ yo a\_po va\'vri\_vAMsa\'M vR^i\_traM ja\_ghAnA\_shanye\'va vR^i\_kSham .
##2.014.02c##  tasmA\' e\_taM bha\'rata tadva\_shAya\'.N e\_Sha indro\' arhati pI\_tima\'sya ..
##2.014.03a##  adhva\'ryavo\_ yo dR^ibhI\'kaM ja\_ghAna\_ yo gA u\_dAja\_dapa\_ hi va\_laM vaH .
##2.014.03c##  tasmA\' e\_tama\_ntari\'kShe\_ na vAta\_mindra\_M somai\_rorNu\'ta\_ jUrna vastrai\'H ..
##2.014.04a##  adhva\'ryavo\_ ya ura\'NaM ja\_ghAna\_ nava\' cha\_khvAMsa\'M nava\_tiM cha\' bA\_hUn .
##2.014.04c##  yo arbu\'da\_mava\' nI\_chA ba\'bA\_dhe tamindra\_M soma\'sya bhR^i\_the hi\'nota ..
##2.014.05a##  adhva\'ryavo\_ yaH svashna\'M ja\_ghAna\_ yaH shuShNa\'ma\_shuSha\_M yo vya\'Msam .
##2.014.05c##  yaH pipru\_M namu\'chi\_M yo ru\'dhi\_krAM tasmA\_ indrA\_yAndha\'so juhota ..
##2.014.06a##  adhva\'ryavo\_ yaH sha\_taM shamba\'rasya\_ puro\' bi\_bhedAshma\'neva pU\_rvIH .
##2.014.06c##  yo va\_rchina\'H sha\_tamindra\'H sa\_hasra\'ma\_pAva\'pa\_dbhara\'tA\_ soma\'masmai ..
##2.014.07a##  adhva\'ryavo\_ yaH sha\_tamA sa\_hasra\_M bhUmyA\' u\_pasthe.ava\'pajjagha\_nvAn .
##2.014.07c##  kutsa\'syA\_yora\'tithi\_gvasya\' vI\_rAnnyAvR^i\'Na\_gbhara\'tA\_ soma\'masmai ..
##2.014.08a##  adhva\'ryavo\_ yanna\'raH kA\_mayA\'dhve shru\_ShTI vaha\'nto nashathA\_ tadindre\' .
##2.014.08c##  gabha\'stipUtaM bharata shru\_tAyendrA\'ya\_ soma\'M yajyavo juhota ..
##2.014.09a##  adhva\'ryava\_H karta\'nA shru\_ShTima\'smai\_ vane\_ nipU\'ta\_M vana\_ unna\'yadhvam .
##2.014.09c##  ju\_ShA\_No hastya\'ma\_bhi vA\'vashe va\_ indrA\'ya\_ soma\'M madi\_raM ju\'hota ..
##2.014.10a##  adhva\'ryava\_H paya\_sodha\_ryathA\_ goH some\'bhirIM pR^iNatA bho\_jamindra\'m .
##2.014.10c##  vedA\_hama\'sya\_ nibhR^i\'taM ma e\_tadditsa\'nta\_M bhUyo\' yaja\_tashchi\'keta ..
##2.014.11a##  adhva\'ryavo\_ yo di\_vyasya\_ vasvo\_ yaH pArthi\'vasya\_ kShamya\'sya\_ rAjA\' .
##2.014.11c##  tamUrda\'ra\_M na pR^i\'NatA\_ yave\_nendra\_M some\'bhi\_stadapo\' vo astu ..
##2.014.12a##  a\_smabhya\_M tadva\'so dA\_nAya\_ rAdha\_H sama\'rthayasva ba\_hu te\' vasa\_vya\'m .
##2.014.12c##  indra\_ yachchi\_traM shra\'va\_syA anu\_ dyUnbR^i\_hadva\'dema vi\_dathe\' su\_vIrA\'H ..
##2.015.01a##  pra ghA\_ nva\'sya maha\_to ma\_hAni\' sa\_tyA sa\_tyasya\_ kara\'NAni vocham .
##2.015.01c##  trika\'drukeShvapibatsu\_tasyA\_sya made\_ ahi\_mindro\' jaghAna ..
##2.015.02a##  a\_va\_Mshe dyAma\'stabhAyadbR^i\_hanta\_mA roda\'sI apR^iNada\_ntari\'kSham .
##2.015.02c##  sa dhA\'rayatpR^ithi\_vIM pa\_pratha\'chcha\_ soma\'sya\_ tA mada\_ indra\'shchakAra ..
##2.015.03a##  sadme\'va\_ prAcho\_ vi mi\'mAya\_ mAnai\_rvajre\'Na\_ khAnya\'tR^iNanna\_dInA\'m .
##2.015.03c##  vR^ithA\'sR^ijatpa\_thibhi\'rdIrghayA\_thaiH soma\'sya\_ tA mada\_ indra\'shchakAra ..
##2.015.04a##  sa pra\'vo\_LhR^Inpa\'ri\_gatyA\' da\_bhIte\_rvishva\'madhA\_gAyu\'dhami\_ddhe a\_gnau .
##2.015.04c##  saM gobhi\_rashvai\'rasR^ija\_drathe\'bhi\_H soma\'sya\_ tA mada\_ indra\'shchakAra ..
##2.015.05a##  sa I\'M ma\_hIM dhuni\_meto\'raramNA\_tso a\'snA\_tR^Ina\'pArayatsva\_sti .
##2.015.05c##  ta u\_tsnAya\' ra\_yima\_bhi pra ta\'sthu\_H soma\'sya\_ tA mada\_ indra\'shchakAra ..
##2.015.06a##  soda\'~ncha\_M sindhu\'mariNAnmahi\_tvA vajre\_NAna\' u\_Shasa\_H saM pi\'peSha .
##2.015.06c##  a\_ja\_vaso\' ja\_vinI\'bhirvivR^i\_shchansoma\'sya\_ tA mada\_ indra\'shchakAra ..
##2.015.07a##  sa vi\_dvA.N a\'pago\_haM ka\_nInA\'mA\_virbhava\_nnuda\'tiShThatparA\_vR^ik .
##2.015.07c##  prati\' shro\_NaH sthA\_dvya1\_\'naga\'chaShTa\_ soma\'sya\_ tA mada\_ indra\'shchakAra ..
##2.015.08a##  bhi\_nadva\_lama~Ngi\'robhirgR^iNA\_no vi parva\'tasya dR^iMhi\_tAnyai\'rat .
##2.015.08c##  ri\_NagrodhA\'Msi kR^i\_trimA\'NyeShA\_M soma\'sya\_ tA mada\_ indra\'shchakAra ..
##2.015.09a##  svapne\'nA\_bhyupyA\_ chumu\'ri\_M dhuni\'M cha ja\_ghantha\_ dasyu\_M pra da\_bhIti\'mAvaH .
##2.015.09c##  ra\_mbhI chi\_datra\' vivide\_ hira\'Nya\_M soma\'sya\_ tA mada\_ indra\'shchakAra ..
##2.015.10a##  nU\_naM sA te\_ prati\_ vara\'M jari\_tre du\'hI\_yadi\'ndra\_ dakShi\'NA ma\_ghonI\' .
##2.015.10c##  shikShA\' sto\_tR^ibhyo\_ mAti\' dha\_gbhago\' no bR^i\_hadva\'dema vi\_dathe\' su\_vIrA\'H ..
##2.016.01a##  pra va\'H sa\_tAM jyeShTha\'tamAya suShTu\_tima\_gnAvi\'va samidhA\_ne ha\_virbha\'re .
##2.016.01c##  indra\'maju\_ryaM ja\_raya\'ntamukShi\_taM sa\_nAdyuvA\'na\_mava\'se havAmahe ..
##2.016.02a##  yasmA\_dindrA\'dbR^iha\_taH kiM cha\_nemR^i\_te vishvA\'nyasmi\_nsambhR^i\_tAdhi\' vI\_ryA\' .
##2.016.02c##  ja\_Thare\_ soma\'M ta\_nvI\_3\_\' saho\_ maho\_ haste\_ vajra\_M bhara\'ti shI\_rShaNi\_ kratu\'m ..
##2.016.03a##  na kSho\_NIbhyA\'M pari\_bhve\' ta indri\_yaM na sa\'mu\_draiH parva\'tairindra te\_ ratha\'H .
##2.016.03c##  na te\_ vajra\_manva\'shnoti\_ kashcha\_na yadA\_shubhi\_H pata\'si\_ yoja\'nA pu\_ru ..
##2.016.04a##  vishve\_ hya\'smai yaja\_tAya\' dhR^i\_ShNave\_ kratu\_M bhara\'nti vR^iSha\_bhAya\_ sashcha\'te .
##2.016.04c##  vR^iShA\' yajasva ha\_viShA\' vi\_duShTa\'ra\_H pibe\'ndra\_ soma\'M vR^iSha\_bheNa\' bhA\_nunA\' ..
##2.016.05a##  vR^iShNa\_H kosha\'H pavate\_ madhva\' U\_rmirvR^i\'Sha\_bhAnnA\'ya vR^iSha\_bhAya\_ pAta\'ve .
##2.016.05c##  vR^iSha\'NAdhva\_ryU vR^i\'Sha\_bhAso\_ adra\'yo\_ vR^iSha\'Na\_M soma\'M vR^iSha\_bhAya\' suShvati ..
##2.016.06a##  vR^iShA\' te\_ vajra\' u\_ta te\_ vR^iShA\_ ratho\_ vR^iSha\'NA\_ harI\' vR^iSha\_bhANyAyu\'dhA .
##2.016.06c##  vR^iShNo\_ mada\'sya vR^iShabha\_ tvamI\'shiSha\_ indra\_ soma\'sya vR^iSha\_bhasya\' tR^ipNuhi ..
##2.016.07a##  pra te\_ nAva\_M na sama\'ne vacha\_syuva\_M brahma\'NA yAmi\_ sava\'neShu\_ dAdhR^i\'ShiH .
##2.016.07c##  ku\_vinno\' a\_sya vacha\'so ni\_bodhi\'Sha\_dindra\_mutsa\_M na vasu\'naH sichAmahe ..
##2.016.08a##  pu\_rA sa\'mbA\_dhAda\_bhyA va\'vR^itsva no dhe\_nurna va\_tsaM yava\'sasya pi\_pyuShI\' .
##2.016.08c##  sa\_kR^itsu te\' suma\_tibhi\'H shatakrato\_ saM patnI\'bhi\_rna vR^iSha\'No nasImahi ..
##2.016.09a##  nU\_naM sA te\_ prati\_ vara\'M jari\_tre du\'hI\_yadi\'ndra\_ dakShi\'NA ma\_ghonI\' .
##2.016.09c##  shikShA\' sto\_tR^ibhyo\_ mAti\' dha\_gbhago\' no bR^i\_hadva\'dema vi\_dathe\' su\_vIrA\'H ..
##2.017.01a##  tada\'smai\_ navya\'ma~Ngira\_svada\'rchata\_ shuShmA\_ yada\'sya pra\_tnatho\_dIra\'te .
##2.017.01c##  vishvA\_ yadgo\_trA saha\'sA\_ parI\'vR^itA\_ made\_ soma\'sya dR^iMhi\_tAnyaira\'yat ..
##2.017.02a##  sa bhU\'tu\_ yo ha\' pratha\_mAya\_ dhAya\'sa\_ ojo\_ mimA\'no mahi\_mAna\_mAti\'rat .
##2.017.02c##  shUro\_ yo yu\_tsu ta\_nva\'M pari\_vyata\' shI\_rShaNi\_ dyAM ma\'hi\_nA pratya\'mu~nchata ..
##2.017.03a##  adhA\'kR^iNoH pratha\_maM vI\_rya\'M ma\_hadyada\_syAgre\_ brahma\'NA\_ shuShma\_maira\'yaH .
##2.017.03c##  ra\_the\_ShThena\_ harya\'shvena\_ vichyu\'tA\_H pra jI\_raya\'H sisrate sa\_dhrya1\_\'kpR^itha\'k ..
##2.017.04a##  adhA\_ yo vishvA\_ bhuva\'nA\_bhi ma\_jmane\'shAna\_kR^itprava\'yA a\_bhyava\'rdhata .
##2.017.04c##  Adroda\'sI\_ jyoti\'ShA\_ vahni\_rAta\'no\_tsIvya\_ntamA\'Msi\_ dudhi\'tA\_ sama\'vyayat ..
##2.017.05a##  sa prA\_chInA\_nparva\'tAndR^iMha\_doja\'sAdharA\_chIna\'makR^iNoda\_pAmapa\'H .
##2.017.05c##  adhA\'rayatpR^ithi\_vIM vi\_shvadhA\'yasa\_masta\'bhnAnmA\_yayA\_ dyAma\'va\_srasa\'H ..
##2.017.06a##  sAsmA\_ ara\'M bA\_hubhyA\_M yaM pi\_tAkR^i\'No\_dvishva\'smA\_dA ja\_nuSho\_ veda\'sa\_spari\' .
##2.017.06c##  yenA\' pR^ithi\_vyAM ni krivi\'M sha\_yadhyai\_ vajre\'Na ha\_tvyavR^i\'Naktuvi\_ShvaNi\'H ..
##2.017.07a##  a\_mA\_jUri\'va pi\_troH sachA\' sa\_tI sa\'mA\_nAdA sada\'sa\_stvAmi\'ye\_ bhaga\'m .
##2.017.07c##  kR^i\_dhi pra\'ke\_tamupa\' mA\_syA bha\'ra da\_ddhi bhA\_gaM ta\_nvo\_3\_\' yena\' mA\_maha\'H ..
##2.017.08a##  bho\_jaM tvAmi\'ndra va\_yaM hu\'vema da\_diShTvami\_ndrApA\'Msi\_ vAjA\'n .
##2.017.08c##  a\_vi\_DDhI\'ndra chi\_trayA\' na U\_tI kR^i\_dhi vR^i\'Shannindra\_ vasya\'so naH ..
##2.017.09a##  nU\_naM sA te\_ prati\_ vara\'M jari\_tre du\'hI\_yadi\'ndra\_ dakShi\'NA ma\_ghonI\' .
##2.017.09c##  shikShA\' sto\_tR^ibhyo\_ mAti\' dha\_gbhago\' no bR^i\_hadva\'dema vi\_dathe\' su\_vIrA\'H ..
##2.018.01a##  prA\_tA ratho\_ navo\' yoji\_ sasni\_shchatu\'ryugastrika\_shaH sa\_ptara\'shmiH .
##2.018.01c##  dashA\'ritro manu\_Shya\'H sva\_rShAH sa i\_ShTibhi\'rma\_tibhI\_ raMhyo\' bhUt ..
##2.018.02a##  sAsmA\_ ara\'M pratha\_maM sa dvi\_tIya\'mu\_to tR^i\_tIya\_M manu\'Sha\_H sa hotA\' .
##2.018.02c##  a\_nyasyA\_ garbha\'ma\_nya U\' jananta\_ so a\_nyebhi\'H sachate\_ jenyo\_ vR^iShA\' ..
##2.018.03a##  harI\_ nu ka\_M ratha\_ indra\'sya yojamA\_yai sU\_ktena\_ vacha\'sA\_ nave\'na .
##2.018.03c##  mo Shu tvAmatra\' ba\_havo\_ hi viprA\_ ni rI\'rama\_nyaja\'mAnAso a\_nye ..
##2.018.04a##  A dvAbhyA\_M hari\'bhyAmindra yA\_hyA cha\_turbhi\_rA Sha\_DbhirhU\_yamA\'naH .
##2.018.04c##  AShTA\_bhirda\_shabhi\'H soma\_peya\'ma\_yaM su\_taH su\'makha\_ mA mR^idha\'skaH ..
##2.018.05a##  A vi\'Msha\_tyA tri\_MshatA\' yAhya\_rvA~NA cha\'tvAri\_MshatA\_ hari\'bhiryujA\_naH .
##2.018.05c##  A pa\'~nchA\_shatA\' su\_rathe\'bhiri\_ndrA Sha\_ShTyA sa\'pta\_tyA so\'ma\_peya\'m ..
##2.018.06a##  AshI\_tyA na\'va\_tyA yA\'hya\_rvA~NA sha\_tena\_ hari\'bhiru\_hyamA\'naH .
##2.018.06c##  a\_yaM hi te\' shu\_naho\'treShu\_ soma\_ indra\' tvA\_yA pari\'Shikto\_ madA\'ya ..
##2.018.07a##  mama\_ brahme\'ndra yA\_hyachChA\_ vishvA\_ harI\' dhu\_ri dhi\'ShvA\_ ratha\'sya .
##2.018.07c##  pu\_ru\_trA hi vi\_havyo\' ba\_bhUthA\_smi~nChU\'ra\_ sava\'ne mAdayasva ..
##2.018.08a##  na ma\_ indre\'Na sa\_khyaM vi yo\'Shada\_smabhya\'masya\_ dakShi\'NA duhIta .
##2.018.08c##  upa\_ jyeShThe\_ varU\'the\_ gabha\'stau prA\_yeprA\'ye jigI\_vAMsa\'H syAma ..
##2.018.09a##  nU\_naM sA te\_ prati\_ vara\'M jari\_tre du\'hI\_yadi\'ndra\_ dakShi\'NA ma\_ghonI\' .
##2.018.09c##  shikShA\' sto\_tR^ibhyo\_ mAti\' dha\_gbhago\' no bR^i\_hadva\'dema vi\_dathe\' su\_vIrA\'H ..
##2.019.01a##  apA\'yya\_syAndha\'so\_ madA\'ya\_ manI\'ShiNaH suvA\_nasya\_ praya\'saH .
##2.019.01c##  yasmi\_nnindra\'H pra\_divi\' vAvR^idhA\_na oko\' da\_dhe bra\'hma\_Nyanta\'shcha\_ nara\'H ..
##2.019.02a##  a\_sya ma\'ndA\_no madhvo\_ vajra\'ha\_sto.ahi\_mindro\' arNo\_vR^ita\_M vi vR^i\'shchat .
##2.019.02c##  pra yadvayo\_ na svasa\'rA\_NyachChA\_ prayA\'Msi cha na\_dInA\_M chakra\'manta ..
##2.019.03a##  sa mAhi\'na\_ indro\_ arNo\' a\_pAM praira\'yadahi\_hAchChA\' samu\_dram .
##2.019.03c##  aja\'naya\_tsUrya\'M vi\_dadgA a\_ktunAhnA\'M va\_yunA\'ni sAdhat ..
##2.019.04a##  so a\'pra\_tIni\_ mana\'ve pu\_rUNIndro\' dAshaddA\_shuShe\_ hanti\' vR^i\_tram .
##2.019.04c##  sa\_dyo yo nR^ibhyo\' ata\_sAyyo\_ bhUtpa\'spR^idhA\_nebhya\_H sUrya\'sya sA\_tau ..
##2.019.05a##  sa su\'nva\_ta indra\_H sUrya\_mA de\_vo ri\'Na\_~NmartyA\'ya sta\_vAn .
##2.019.05c##  A yadra\_yiM gu\_hada\'vadyamasmai\_ bhara\_daMsha\_M naita\'sho dasha\_syan ..
##2.019.06a##  sa ra\'ndhayatsa\_diva\_H sAra\'thaye\_ shuShNa\'ma\_shuSha\_M kuya\'va\_M kutsA\'ya .
##2.019.06c##  divo\'dAsAya nava\_tiM cha\_ navendra\_H puro\_ vyai\'ra\_chChamba\'rasya ..
##2.019.07a##  e\_vA ta\' indro\_chatha\'mahema shrava\_syA na tmanA\' vA\_jaya\'ntaH .
##2.019.07c##  a\_shyAma\_ tatsApta\'mAshuShA\_NA na\_namo\_ vadha\_rade\'vasya pI\_yoH ..
##2.019.08a##  e\_vA te\' gR^itsama\_dAH shU\'ra\_ manmA\'va\_syavo\_ na va\_yunA\'ni takShuH .
##2.019.08c##  bra\_hma\_Nyanta\' indra te\_ navI\'ya\_ iSha\_mUrja\'M sukShi\_tiM su\_mnama\'shyuH ..
##2.019.09a##  nU\_naM sA te\_ prati\_ vara\'M jari\_tre du\'hI\_yadi\'ndra\_ dakShi\'NA ma\_ghonI\' .
##2.019.09c##  shikShA\' sto\_tR^ibhyo\_ mAti\' dha\_gbhago\' no bR^i\_hadva\'dema vi\_dathe\' su\_vIrA\'H ..
##2.020.01a##  va\_yaM te\_ vaya\' indra vi\_ddhi Shu Na\_H pra bha\'rAmahe vAja\_yurna ratha\'m .
##2.020.01c##  vi\_pa\_nyavo\_ dIdhya\'to manI\_ShA su\_mnamiya\'kShanta\_stvAva\'to\_ nR^In ..
##2.020.02a##  tvaM na\' indra\_ tvAbhi\'rU\_tI tvA\'ya\_to a\'bhiShTi\_pAsi\_ janA\'n .
##2.020.02c##  tvami\_no dA\_shuSho\' varU\_tetthAdhI\'ra\_bhi yo nakSha\'ti tvA ..
##2.020.03a##  sa no\_ yuvendro\' jo\_hUtra\_H sakhA\' shi\_vo na\_rAma\'stu pA\_tA .
##2.020.03c##  yaH shaMsa\'nta\_M yaH sha\'shamA\_namU\_tI pacha\'ntaM cha stu\_vanta\'M cha pra\_NeSha\'t ..
##2.020.04a##  tamu\' stuSha\_ indra\_M taM gR^i\'NIShe\_ yasmi\'npu\_rA vA\'vR^i\_dhuH shA\'sha\_dushcha\' .
##2.020.04c##  sa vasva\_H kAma\'M pIparadiyA\_no bra\'hmaNya\_to nUta\'nasyA\_yoH ..
##2.020.05a##  so a~Ngi\'rasAmu\_chathA\' juju\_ShvAnbrahmA\' tUto\_dindro\' gA\_tumi\_ShNan .
##2.020.05c##  mu\_ShNannu\_Shasa\_H sUrye\'Na sta\_vAnashna\'sya chichChishnathatpU\_rvyANi\' ..
##2.020.06a##  sa ha\' shru\_ta indro\_ nAma\' de\_va U\_rdhvo bhu\'va\_nmanu\'She da\_smata\'maH .
##2.020.06c##  ava\' pri\_yama\'rshasA\_nasya\' sA\_hvA~nChiro\' bharaddA\_sasya\' sva\_dhAvA\'n ..
##2.020.07a##  sa vR^i\'tra\_hendra\'H kR^i\_ShNayo\'nIH puraMda\_ro dAsI\'rairaya\_dvi .
##2.020.07c##  aja\'naya\_nmana\'ve\_ kShAma\_pashcha\' sa\_trA shaMsa\_M yaja\'mAnasya tUtot ..
##2.020.08a##  tasmai\' tava\_sya1\_\'manu\' dAyi sa\_trendrA\'ya de\_vebhi\_rarNa\'sAtau .
##2.020.08c##  prati\_ yada\'sya\_ vajra\'M bA\_hvordhurha\_tvI dasyU\_npura\_ Aya\'sI\_rni tA\'rIt ..
##2.020.09a##  nU\_naM sA te\_ prati\_ vara\'M jari\_tre du\'hI\_yadi\'ndra\_ dakShi\'NA ma\_ghonI\' .
##2.020.09c##  shikShA\' sto\_tR^ibhyo\_ mAti\' dha\_gbhago\' no bR^i\_hadva\'dema vi\_dathe\' su\_vIrA\'H ..
##2.021.01a##  vi\_shva\_jite\' dhana\_jite\' sva\_rjite\' satrA\_jite\' nR^i\_jita\' urvarA\_jite\' .
##2.021.01c##  a\_shva\_jite\' go\_jite\' a\_bjite\' bha\_rendrA\'ya\_ soma\'M yaja\_tAya\' harya\_tam ..
##2.021.02a##  a\_bhi\_bhuve\'.abhibha\_~NgAya\' vanva\_te.aShA\'LhAya\_ saha\'mAnAya ve\_dhase\' .
##2.021.02c##  tu\_vi\_graye\_ vahna\'ye du\_ShTarI\'tave satrA\_sAhe\_ nama\_ indrA\'ya vochata ..
##2.021.03a##  sa\_trA\_sA\_ho ja\'nabha\_kSho ja\'naMsa\_hashchyava\'no yu\_dhmo anu\_ joSha\'mukShi\_taH .
##2.021.03c##  vR^i\_ta\_Mcha\_yaH sahu\'rirvi\_kShvA\'ri\_ta indra\'sya vocha\_M pra kR^i\_tAni\' vI\_ryA\' ..
##2.021.04a##  a\_nA\_nu\_do vR^i\'Sha\_bho dodha\'to va\_dho ga\'mbhI\_ra R^i\_Shvo asa\'maShTakAvyaH .
##2.021.04c##  ra\_dhra\_cho\_daH shnatha\'no vILi\_taspR^i\_thurindra\'H suya\_j~na u\_Shasa\_H sva\'rjanat ..
##2.021.05a##  ya\_j~nena\' gA\_tuma\_pturo\' vividrire\_ dhiyo\' hinvA\_nA u\_shijo\' manI\_ShiNa\'H .
##2.021.05c##  a\_bhi\_svarA\' ni\_ShadA\_ gA a\'va\_syava\_ indre\' hinvA\_nA dravi\'NAnyAshata ..
##2.021.06a##  indra\_ shreShThA\'ni\_ dravi\'NAni dhehi\_ chitti\_M dakSha\'sya subhaga\_tvama\_sme .
##2.021.06c##  poSha\'M rayI\_NAmari\'ShTiM ta\_nUnA\'M svA\_dmAna\'M vA\_chaH su\'dina\_tvamahnA\'m ..
##2.022.01a##  trika\'drukeShu mahi\_Sho yavA\'shiraM tuvi\_shuShma\'stR^i\_patsoma\'mapiba\_dviShNu\'nA su\_taM yathAva\'shat .
##2.022.01e##  sa I\'M mamAda\_ mahi\_ karma\_ karta\'ve ma\_hAmu\_ruM saina\'M sashchadde\_vo de\_vaM sa\_tyamindra\'M sa\_tya indu\'H ..
##2.022.02a##  adha\_ tviShI\'mA.N a\_bhyoja\'sA\_ krivi\'M yu\_dhAbha\'va\_dA roda\'sI apR^iNadasya ma\_jmanA\_ pra vA\'vR^idhe .
##2.022.02e##  adha\'ttA\_nyaM ja\_Thare\_ prema\'richyata\_ saina\'M sashchadde\_vo de\_vaM sa\_tyamindra\'M sa\_tya indu\'H ..
##2.022.03a##  sA\_kaM jA\_taH kratu\'nA sA\_kamoja\'sA vavakShitha sA\_kaM vR^i\_ddho vI\_ryai\'H sAsa\_hirmR^idho\_ vicha\'rShaNiH .
##2.022.03e##  dAtA\_ rAdha\'H stuva\_te kAmya\_M vasu\_ saina\'M sashchadde\_vo de\_vaM sa\_tyamindra\'M sa\_tya indu\'H ..
##2.022.04a##  tava\_ tyannarya\'M nR^i\_to.apa\' indra pratha\_maM pU\_rvyaM di\_vi pra\_vAchya\'M kR^i\_tam .
##2.022.04c##  yadde\_vasya\_ shava\'sA\_ prAri\'NA\_ asu\'M ri\_Nanna\_paH .
##2.022.04e##  bhuva\_dvishva\'ma\_bhyAde\'va\_moja\'sA vi\_dAdUrja\'M sha\_takra\'turvi\_dAdiSha\'m ..
##2.023.01a##  ga\_NAnA\'M tvA ga\_Napa\'tiM havAmahe ka\_viM ka\'vI\_nAmu\'pa\_mashra\'vastamam .
##2.023.01c##  jye\_ShTha\_rAja\_M brahma\'NAM brahmaNaspata\_ A na\'H shR^i\_NvannU\_tibhi\'H sIda\_ sAda\'nam ..
##2.023.02a##  de\_vAshchi\'tte asurya\_ prache\'taso\_ bR^iha\'spate ya\_j~niya\'M bhA\_gamA\'nashuH .
##2.023.02c##  u\_srA i\'va\_ sUryo\_ jyoti\'ShA ma\_ho vishve\'ShA\_mijja\'ni\_tA brahma\'NAmasi ..
##2.023.03a##  A vi\_bAdhyA\' pari\_rApa\_stamA\'Msi cha\_ jyoti\'Shmanta\_M ratha\'mR^i\_tasya\' tiShThasi .
##2.023.03c##  bR^iha\'spate bhI\_mama\'mitra\_dambha\'naM rakSho\_haNa\'M gotra\_bhida\'M sva\_rvida\'m ..
##2.023.04a##  su\_nI\_tibhi\'rnayasi\_ trAya\'se\_ jana\_M yastubhya\_M dAshA\_nna tamaMho\' ashnavat .
##2.023.04c##  bra\_hma\_dviSha\_stapa\'no manyu\_mIra\'si\_ bR^iha\'spate\_ mahi\_ tatte\' mahitva\_nam ..
##2.023.05a##  na tamaMho\_ na du\'ri\_taM kuta\'shcha\_na nArA\'tayastitiru\_rna dva\'yA\_vina\'H .
##2.023.05c##  vishvA\_ ida\'smAddhva\_raso\_ vi bA\'dhase\_ yaM su\'go\_pA rakSha\'si brahmaNaspate ..
##2.023.06a##  tvaM no\' go\_pAH pa\'thi\_kR^idvi\'chakSha\_Nastava\' vra\_tAya\' ma\_tibhi\'rjarAmahe .
##2.023.06c##  bR^iha\'spate\_ yo no\' a\_bhi hvaro\' da\_dhe svA taM ma\'rmartu du\_chChunA\_ hara\'svatI ..
##2.023.07a##  u\_ta vA\_ yo no\' ma\_rchayA\_danA\'gaso.arAtI\_vA marta\'H sAnu\_ko vR^ika\'H .
##2.023.07c##  bR^iha\'spate\_ apa\_ taM va\'rtayA pa\_thaH su\_gaM no\' a\_syai de\_vavI\'taye kR^idhi ..
##2.023.08a##  trA\_tAra\'M tvA ta\_nUnA\'M havAma\_he.ava\'spartaradhiva\_ktAra\'masma\_yum .
##2.023.08c##  bR^iha\'spate deva\_nido\_ ni ba\'rhaya\_ mA du\_revA\_ utta\'raM su\_mnamunna\'shan ..
##2.023.09a##  tvayA\' va\_yaM su\_vR^idhA\' brahmaNaspate spA\_rhA vasu\' manu\_ShyA da\'dImahi .
##2.023.09c##  yA no\' dU\_re ta\_Lito\_ yA arA\'tayo\_.abhi santi\' ja\_mbhayA\_ tA a\'na\_pnasa\'H ..
##2.023.10a##  tvayA\' va\_yamu\'tta\_maM dhI\'mahe\_ vayo\_ bR^iha\'spate\_ papri\'NA\_ sasni\'nA yu\_jA .
##2.023.10c##  mA no\' du\_HshaMso\' abhidi\_psurI\'shata\_ pra su\_shaMsA\' ma\_tibhi\'stAriShImahi ..
##2.023.11a##  a\_nA\_nu\_do vR^i\'Sha\_bho jagmi\'rAha\_vaM niShTa\'ptA\_ shatru\_M pR^ita\'nAsu sAsa\_hiH .
##2.023.11c##  asi\' sa\_tya R^i\'Na\_yA bra\'hmaNaspata u\_grasya\' chiddami\_tA vI\'Luha\_rShiNa\'H ..
##2.023.12a##  ade\'vena\_ mana\'sA\_ yo ri\'Sha\_Nyati\' shA\_sAmu\_gro manya\'mAno\_ jighA\'Msati .
##2.023.12c##  bR^iha\'spate\_ mA praNa\_ktasya\' no va\_dho ni ka\'rma ma\_nyuM du\_reva\'sya\_ shardha\'taH ..
##2.023.13a##  bhare\'Shu\_ havyo\_ nama\'sopa\_sadyo\_ gantA\_ vAje\'Shu\_ sani\'tA\_ dhana\'Mdhanam .
##2.023.13c##  vishvA\_ ida\_ryo a\'bhidi\_psvo\_3\_\' mR^idho\_ bR^iha\_spati\_rvi va\'varhA\_ rathA\'.N iva ..
##2.023.14a##  teji\'ShThayA tapa\_nI ra\_kShasa\'stapa\_ ye tvA\' ni\_de da\'dhi\_re dR^i\_ShTavI\'ryam .
##2.023.14c##  A\_vistatkR^i\'Shva\_ yadasa\'tta u\_kthyaM1\_\' bR^iha\'spate\_ vi pa\'ri\_rApo\' ardaya ..
##2.023.15a##  bR^iha\'spate\_ ati\_ yada\_ryo arhA\'ddyu\_madvi\_bhAti\_ kratu\'ma\_jjane\'Shu .
##2.023.15c##  yaddI\_daya\_chChava\'sa R^itaprajAta\_ tada\_smAsu\_ dravi\'NaM dhehi chi\_tram ..
##2.023.16a##  mA na\'H ste\_nebhyo\_ ye a\_bhi dru\_haspa\_de ni\'rA\_miNo\' ri\_pavo.anne\'Shu jAgR^i\_dhuH .
##2.023.16c##  A de\_vAnA\_moha\'te\_ vi vrayo\' hR^i\_di bR^iha\'spate\_ na pa\_raH sAmno\' viduH ..
##2.023.17a##  vishve\'bhyo\_ hi tvA\_ bhuva\'nebhya\_spari\_ tvaShTAja\'na\_tsAmna\'HsAmnaH ka\_viH .
##2.023.17c##  sa R^i\'Na\_chidR^i\'Na\_yA brahma\'Na\_spati\'rdru\_ho ha\_ntA ma\_ha R^i\_tasya\' dha\_rtari\' ..
##2.023.18a##  tava\' shri\_ye vya\'jihIta\_ parva\'to\_ gavA\'M go\_tramu\_dasR^i\'jo\_ yada\'~NgiraH .
##2.023.18c##  indre\'Na yu\_jA tama\'sA\_ parI\'vR^ita\_M bR^iha\'spate\_ nira\_pAmau\'bjo arNa\_vam ..
##2.023.19a##  brahma\'Naspate\_ tvama\_sya ya\_ntA sU\_ktasya\' bodhi\_ tana\'yaM cha jinva .
##2.023.19c##  vishva\_M tadbha\_draM yadava\'nti de\_vA bR^i\_hadva\'dema vi\_dathe\' su\_vIrA\'H ..
##2.024.01a##  semAma\'viDDhi\_ prabhR^i\'ti\_M ya Ishi\'She\_.ayA vi\'dhema\_ nava\'yA ma\_hA gi\_rA .
##2.024.01c##  yathA\' no mI\_DhvAnstava\'te\_ sakhA\_ tava\_ bR^iha\'spate\_ sISha\'dha\_H sota no\' ma\_tim ..
##2.024.02a##  yo nantvA\_nyana\'ma\_nnyoja\'so\_tAda\'rdarma\_nyunA\_ shamba\'rANi\_ vi .
##2.024.02c##  prAchyA\'vaya\_dachyu\'tA\_ brahma\'Na\_spati\_rA chAvi\'sha\_dvasu\'manta\_M vi parva\'tam ..
##2.024.03a##  tadde\_vAnA\'M de\_vata\'mAya\_ kartva\_mashra\'thnandR^i\_LhAvra\'danta vILi\_tA .
##2.024.03c##  udgA A\'ja\_dabhi\'na\_dbrahma\'NA va\_lamagU\'ha\_ttamo\_ vya\'chakShaya\_tsva\'H ..
##2.024.04a##  ashmA\'syamava\_taM brahma\'Na\_spati\_rmadhu\'dhArama\_bhi yamoja\_sAtR^i\'Nat .
##2.024.04c##  tame\_va vishve\' papire sva\_rdR^isho\' ba\_hu sA\_kaM si\'sichu\_rutsa\'mu\_driNa\'m ..
##2.024.05a##  sanA\_ tA kA chi\_dbhuva\'nA\_ bhavI\'tvA mA\_dbhiH sha\_radbhi\_rduro\' varanta vaH .
##2.024.05c##  aya\'tantA charato a\_nyada\'nya\_didyA cha\_kAra\' va\_yunA\_ brahma\'Na\_spati\'H ..
##2.024.06a##  a\_bhi\_nakSha\'nto a\_bhi ye tamA\'na\_shurni\_dhiM pa\'NI\_nAM pa\'ra\_maM guhA\' hi\_tam .
##2.024.06c##  te vi\_dvAMsa\'H prati\_chakShyAnR^i\'tA\_ puna\_ryata\' u\_ Aya\_ntadudI\'yurA\_visha\'m ..
##2.024.07a##  R^i\_tAvA\'naH prati\_chakShyAnR^i\'tA\_ puna\_rAta\_ A ta\'sthuH ka\_vayo\' ma\_haspa\_thaH .
##2.024.07c##  te bA\_hubhyA\'M dhami\_tama\_gnimashma\'ni\_ naki\_H Sho a\_styara\'No ja\_hurhi tam ..
##2.024.08a##  R^i\_tajye\'na kShi\_preNa\_ brahma\'Na\_spati\_ryatra\_ vaShTi\_ pra tada\'shnoti\_ dhanva\'nA .
##2.024.08c##  tasya\' sA\_dhvIriSha\'vo\_ yAbhi\_rasya\'ti nR^i\_chakSha\'so dR^i\_shaye\_ karNa\'yonayaH ..
##2.024.09a##  sa sa\'Mna\_yaH sa vi\'na\_yaH pu\_rohi\'ta\_H sa suShTu\'ta\_H sa yu\_dhi brahma\'Na\_spati\'H .
##2.024.09c##  chA\_kShmo yadvAja\_M bhara\'te ma\_tI dhanAditsUrya\'stapati tapya\_turvR^ithA\' ..
##2.024.10a##  vi\_bhu pra\_bhu pra\'tha\_maM me\_hanA\'vato\_ bR^iha\_spate\'H suvi\_datrA\'Ni\_ rAdhyA\' .
##2.024.10c##  i\_mA sA\_tAni\' ve\_nyasya\' vA\_jino\_ yena\_ janA\' u\_bhaye\' bhu~nja\_te visha\'H ..
##2.024.11a##  yo.ava\'re vR^i\_jane\' vi\_shvathA\' vi\_bhurma\_hAmu\' ra\_NvaH shava\'sA va\_vakShi\'tha .
##2.024.11c##  sa de\_vo de\_vAnprati\' paprathe pR^i\_thu vishvedu\_ tA pa\'ri\_bhUrbrahma\'Na\_spati\'H ..
##2.024.12a##  vishva\'M sa\_tyaM ma\'ghavAnA yu\_voridApa\'shcha\_na pra mi\'nanti vra\_taM vA\'m .
##2.024.12c##  achChe\'ndrAbrahmaNaspatI ha\_virno.anna\_M yuje\'va vA\_jinA\' jigAtam ..
##2.024.13a##  u\_tAshi\'ShThA\_ anu\' shR^iNvanti\_ vahna\'yaH sa\_bheyo\_ vipro\' bharate ma\_tI dhanA\' .
##2.024.13c##  vI\_Lu\_dveShA\_ anu\_ vasha\' R^i\_NamA\'da\_diH sa ha\' vA\_jI sa\'mi\_the brahma\'Na\_spati\'H ..
##2.024.14a##  brahma\'Na\_spate\'rabhavadyathAva\_shaM sa\_tyo ma\_nyurmahi\_ karmA\' kariShya\_taH .
##2.024.14c##  yo gA u\_dAja\_tsa di\_ve vi chA\'bhajanma\_hIva\' rI\_tiH shava\'sAsara\_tpR^itha\'k ..
##2.024.15a##  brahma\'Naspate su\_yama\'sya vi\_shvahA\' rA\_yaH syA\'ma ra\_thyo\_3\_\' vaya\'svataH .
##2.024.15c##  vI\_reShu\' vI\_rA.N upa\' pR^i~Ndhi na\_stvaM yadIshA\'no\_ brahma\'NA\_ veShi\' me\_ hava\'m ..
##2.024.16a##  brahma\'Naspate\_ tvama\_sya ya\_ntA sU\_ktasya\' bodhi\_ tana\'yaM cha jinva .
##2.024.16c##  vishva\_M tadbha\_draM yadava\'nti de\_vA bR^i\_hadva\'dema vi\_dathe\' su\_vIrA\'H ..
##2.025.01a##  indhA\'no a\_gniM va\'navadvanuShya\_taH kR^i\_tabra\'hmA shUshuvadrA\_taha\'vya\_ it .
##2.025.01c##  jA\_tena\' jA\_tamati\_ sa pra sa\'rsR^ite\_ yaMya\_M yuja\'M kR^iNu\_te brahma\'Na\_spati\'H ..
##2.025.02a##  vI\_rebhi\'rvI\_rAnva\'navadvanuShya\_to gobhI\' ra\_yiM pa\'pratha\_dbodha\'ti\_ tmanA\' .
##2.025.02c##  to\_kaM cha\_ tasya\_ tana\'yaM cha vardhate\_ yaMya\_M yuja\'M kR^iNu\_te brahma\'Na\_spati\'H ..
##2.025.03a##  sindhu\_rna kShoda\_H shimI\'vA.N R^ighAya\_to vR^iShe\'va\_ vadhrI\'.Nra\_bhi va\_ShTyoja\'sA .
##2.025.03c##  a\_gneri\'va\_ prasi\'ti\_rnAha\_ varta\'ve\_ yaMya\_M yuja\'M kR^iNu\_te brahma\'Na\_spati\'H ..
##2.025.04a##  tasmA\' arShanti di\_vyA a\'sa\_shchata\_H sa satva\'bhiH pratha\_mo goShu\' gachChati .
##2.025.04c##  ani\'bhR^iShTataviShirha\_ntyoja\'sA\_ yaMya\_M yuja\'M kR^iNu\_te brahma\'Na\_spati\'H ..
##2.025.05a##  tasmA\_ idvishve\' dhunayanta\_ sindha\_vo.achChi\'drA\_ sharma\' dadhire pu\_rUNi\' .
##2.025.05c##  de\_vAnA\'M su\_mne su\_bhaga\_H sa e\'dhate\_ yaMya\_M yuja\'M kR^iNu\_te brahma\'Na\_spati\'H ..
##2.026.01a##  R^i\_jurichChaMso\' vanavadvanuShya\_to de\'va\_yannidade\'vayantama\_bhya\'sat .
##2.026.01c##  su\_prA\_vIridva\'navatpR^i\_tsu du\_ShTara\_M yajvedaya\'jyo\_rvi bha\'jAti\_ bhoja\'nam ..
##2.026.02a##  yaja\'sva vIra\_ pra vi\'hi manAya\_to bha\_draM mana\'H kR^iNuShva vR^itra\_tUrye\' .
##2.026.02c##  ha\_viShkR^i\'NuShva su\_bhago\_ yathAsa\'si\_ brahma\'Na\_spate\_rava\_ A vR^i\'NImahe ..
##2.026.03a##  sa ijjane\'na\_ sa vi\_shA sa janma\'nA\_ sa pu\_trairvAja\'M bharate\_ dhanA\_ nR^ibhi\'H .
##2.026.03c##  de\_vAnA\_M yaH pi\_tara\'mA\_vivA\'sati shra\_ddhAma\'nA ha\_viShA\_ brahma\'Na\_spati\'m ..
##2.026.04a##  yo a\'smai ha\_vyairghR^i\_tava\'dbhi\_ravi\'dha\_tpra taM prA\_chA na\'yati\_ brahma\'Na\_spati\'H .
##2.026.04c##  u\_ru\_ShyatI\_maMha\'so\_ rakSha\'tI ri\_Sho\_M3\_\'.ahoshchi\'dasmA uru\_chakri\_radbhu\'taH ..
##2.027.01a##  i\_mA gira\' Adi\_tyebhyo\' ghR^i\_tasnU\'H sa\_nAdrAja\'bhyo ju\_hvA\' juhomi .
##2.027.01c##  shR^i\_Notu\' mi\_tro a\'rya\_mA bhago\' nastuvijA\_to varu\'No\_ dakSho\_ aMsha\'H ..
##2.027.02a##  i\_maM stoma\_M sakra\'tavo me a\_dya mi\_tro a\'rya\_mA varu\'No juShanta .
##2.027.02c##  A\_di\_tyAsa\_H shucha\'yo\_ dhAra\'pUtA\_ avR^i\'jinA anava\_dyA ari\'ShTAH ..
##2.027.03a##  ta A\'di\_tyAsa\' u\_ravo\' gabhI\_rA ada\'bdhAso\_ dipsa\'nto bhUrya\_kShAH .
##2.027.03c##  a\_ntaH pa\'shyanti vR^iji\_nota sA\_dhu sarva\_M rAja\'bhyaH para\_mA chi\_danti\' ..
##2.027.04a##  dhA\_raya\'nta Adi\_tyAso\_ jaga\_tsthA de\_vA vishva\'sya\_ bhuva\'nasya go\_pAH .
##2.027.04c##  dI\_rghAdhi\'yo\_ rakSha\'mANA asu\_rya\'mR^i\_tAvA\'na\_shchaya\'mAnA R^i\_NAni\' ..
##2.027.05a##  vi\_dyAmA\'dityA\_ ava\'so vo a\_sya yada\'ryamanbha\_ya A chi\'nmayo\_bhu .
##2.027.05c##  yu\_ShmAka\'M mitrAvaruNA\_ praNI\'tau\_ pari\_ shvabhre\'va duri\_tAni\' vR^ijyAm ..
##2.027.06a##  su\_go hi vo\' aryamanmitra\_ panthA\' anR^ikSha\_ro va\'ruNa sA\_dhurasti\' .
##2.027.06c##  tenA\'dityA\_ adhi\' vochatA no\_ yachCha\'tA no duShpari\_hantu\_ sharma\' ..
##2.027.07a##  pipa\'rtu no\_ adi\'tI\_ rAja\'pu\_trAti\_ dveShA\'Msyarya\_mA su\_gebhi\'H .
##2.027.07c##  bR^i\_hanmi\_trasya\_ varu\'Nasya\_ sharmopa\' syAma puru\_vIrA\_ ari\'ShTAH ..
##2.027.08a##  ti\_sro bhUmI\'rdhAraya\_ntrI.Nru\_ta dyUntrINi\' vra\_tA vi\_dathe\' a\_ntare\'ShAm .
##2.027.08c##  R^i\_tenA\'dityA\_ mahi\' vo mahi\_tvaM tada\'ryamanvaruNa mitra\_ chAru\' ..
##2.027.09a##  trI ro\'cha\_nA di\_vyA dhA\'rayanta hira\_NyayA\_H shucha\'yo\_ dhAra\'pUtAH .
##2.027.09c##  asva\'pnajo animi\_ShA ada\'bdhA uru\_shaMsA\' R^i\_jave\_ martyA\'ya ..
##2.027.10a##  tvaM vishve\'ShAM varuNAsi\_ rAjA\_ ye cha\' de\_vA a\'sura\_ ye cha\_ martA\'H .
##2.027.10c##  sha\_taM no\' rAsva sha\_rado\' vi\_chakShe\_.ashyAmAyU\'MShi\_ sudhi\'tAni\_ pUrvA\' ..
##2.027.11a##  na da\'kShi\_NA vi chi\'kite\_ na sa\_vyA na prA\_chIna\'mAdityA\_ nota pa\_shchA .
##2.027.11c##  pA\_kyA\' chidvasavo dhI\_ryA\' chidyu\_ShmAnI\'to\_ abha\'ya\_M jyoti\'rashyAm ..
##2.027.12a##  yo rAja\'bhya R^ita\_nibhyo\' da\_dAsha\_ yaM va\_rdhaya\'nti pu\_ShTaya\'shcha\_ nityA\'H .
##2.027.12c##  sa re\_vAnyA\'ti pratha\_mo rathe\'na vasu\_dAvA\' vi\_dathe\'Shu prasha\_staH ..
##2.027.13a##  shuchi\'ra\_paH sU\_yava\'sA\_ ada\'bdha\_ upa\' kSheti vR^i\_ddhava\'yAH su\_vIra\'H .
##2.027.13c##  naki\_ShTaM ghna\_ntyanti\'to\_ na dU\_rAdya A\'di\_tyAnA\_M bhava\'ti\_ praNI\'tau ..
##2.027.14a##  adi\'te\_ mitra\_ varu\'No\_ta mR^i\'La\_ yadvo\' va\_yaM cha\'kR^i\_mA kachchi\_dAga\'H .
##2.027.14c##  u\_rva\'shyA\_mabha\'ya\_M jyoti\'rindra\_ mA no\' dI\_rghA a\_bhi na\'sha\_ntami\'srAH ..
##2.027.15a##  u\_bhe a\'smai pIpayataH samI\_chI di\_vo vR^i\_ShTiM su\_bhago\_ nAma\_ puShya\'n .
##2.027.15c##  u\_bhA kShayA\'vA\_jaya\'nyAti pR^i\_tsUbhAvardhau\' bhavataH sA\_dhU a\'smai ..
##2.027.16a##  yA vo\' mA\_yA a\'bhi\_druhe\' yajatrA\_H pAshA\' AdityA ri\_pave\_ vichR^i\'ttAH .
##2.027.16c##  a\_shvIva\_ tA.N ati\' yeSha\_M rathe\_nAri\'ShTA u\_rAvA sharma\'nsyAma ..
##2.027.17a##  mAhaM ma\_ghono\' varuNa pri\_yasya\' bhUri\_dAvna\_ A vi\'da\_M shUna\'mA\_peH .
##2.027.17c##  mA rA\_yo rA\'jansu\_yamA\_dava\' sthAM bR^i\_hadva\'dema vi\_dathe\' su\_vIrA\'H ..
##2.028.01a##  i\_daM ka\_verA\'di\_tyasya\' sva\_rAjo\_ vishvA\'ni\_ sAntya\_bhya\'stu ma\_hnA .
##2.028.01c##  ati\_ yo ma\_ndro ya\_jathA\'ya de\_vaH su\'kI\_rtiM bhi\'kShe\_ varu\'Nasya\_ bhUre\'H ..
##2.028.02a##  tava\' vra\_te su\_bhagA\'saH syAma svA\_dhyo\' varuNa tuShTu\_vAMsa\'H .
##2.028.02c##  u\_pAya\'na u\_ShasA\_M goma\'tInAma\_gnayo\_ na jara\'mANA\_ anu\_ dyUn ..
##2.028.03a##  tava\' syAma puru\_vIra\'sya\_ sharma\'nnuru\_shaMsa\'sya varuNa praNetaH .
##2.028.03c##  yU\_yaM na\'H putrA aditeradabdhA a\_bhi kSha\'madhva\_M yujyA\'ya devAH ..
##2.028.04a##  pra sI\'mAdi\_tyo a\'sR^ijadvidha\_rtA.N R^i\_taM sindha\'vo\_ varu\'Nasya yanti .
##2.028.04c##  na shrA\'myanti\_ na vi mu\'chantye\_te vayo\_ na pa\'ptU raghu\_yA pari\'jman ..
##2.028.05a##  vi machChra\'thAya rasha\_nAmi\_vAga\' R^i\_dhyAma\' te varuNa\_ khAmR^i\_tasya\' .
##2.028.05c##  mA tantu\'shChedi\_ vaya\'to\_ dhiya\'M me\_ mA mAtrA\' shArya\_pasa\'H pu\_ra R^i\_toH ..
##2.028.06a##  apo\_ su mya\'kSha varuNa bhi\_yasa\_M matsamrA\_LR^itA\_vo.anu\' mA gR^ibhAya .
##2.028.06c##  dAme\'va va\_tsAdvi mu\'mu\_gdhyaMho\' na\_hi tvadA\_re ni\_miSha\'shcha\_neshe\' ..
##2.028.07a##  mA no\' va\_dhairva\'ruNa\_ ye ta\' i\_ShTAvena\'H kR^i\_Nvanta\'masura bhrI\_Nanti\' .
##2.028.07c##  mA jyoti\'ShaH pravasa\_thAni\' ganma\_ vi ShU mR^idha\'H shishratho jI\_vase\' naH ..
##2.028.08a##  nama\'H pu\_rA te\' varuNo\_ta nU\_namu\_tApa\_raM tu\'vijAta bravAma .
##2.028.08c##  tve hi ka\_M parva\'te\_ na shri\_tAnyapra\'chyutAni dULabha vra\_tAni\' ..
##2.028.09a##  para\' R^i\_NA sA\'vI\_radha\_ matkR^i\'tAni\_ mAhaM rA\'janna\_nyakR^i\'tena bhojam .
##2.028.09c##  avyu\'ShTA\_ innu bhUya\'sIru\_ShAsa\_ A no\' jI\_vAnva\'ruNa\_ tAsu\' shAdhi ..
##2.028.10a##  yo me\' rAja\_nyujyo\' vA\_ sakhA\' vA\_ svapne\' bha\_yaM bhI\_rave\_ mahya\_mAha\' .
##2.028.10c##  ste\_no vA\_ yo dipsa\'ti no\_ vR^iko\' vA\_ tvaM tasmA\'dvaruNa pAhya\_smAn ..
##2.028.11a##  mAhaM ma\_ghono\' varuNa pri\_yasya\' bhUri\_dAvna\_ A vi\'da\_M shUna\'mA\_peH .
##2.028.11c##  mA rA\_yo rA\'jansu\_yamA\_dava\' sthAM bR^i\_hadva\'dema vi\_dathe\' su\_vIrA\'H ..
##2.029.01a##  dhR^ita\'vratA\_ Adi\'tyA\_ iShi\'rA A\_re matka\'rta raha\_sUri\_vAga\'H .
##2.029.01c##  shR^i\_Nva\_to vo\_ varu\'Na\_ mitra\_ devA\' bha\_drasya\' vi\_dvA.N ava\'se huve vaH ..
##2.029.02a##  yU\_yaM de\'vA\_H prama\'tiryU\_yamojo\' yU\_yaM dveShA\'Msi sanu\_taryu\'yota .
##2.029.02c##  a\_bhi\_kSha\_ttAro\' a\_bhi cha\_ kShama\'dhvama\_dyA cha\' no mR^i\_Laya\'tApa\_raM cha\' ..
##2.029.03a##  kimU\_ nu va\'H kR^iNavA\_mApa\'reNa\_ kiM sane\'na vasava\_ Apye\'na .
##2.029.03c##  yU\_yaM no\' mitrAvaruNAdite cha sva\_stimi\'ndrAmaruto dadhAta ..
##2.029.04a##  ha\_ye de\'vA yU\_yamidA\_paya\'H stha\_ te mR^i\'Lata\_ nAdha\'mAnAya\_ mahya\'m .
##2.029.04c##  mA vo\_ ratho\' madhyama\_vALR^i\_te bhU\_nmA yu\_ShmAva\'tsvA\_piShu\' shramiShma ..
##2.029.05a##  pra va\_ eko\' mimaya\_ bhUryAgo\_ yanmA\' pi\_teva\' kita\_vaM sha\'shA\_sa .
##2.029.05c##  A\_re pAshA\' A\_re a\_ghAni\' devA\_ mA mAdhi\' pu\_tre vimi\'va grabhIShTa ..
##2.029.06a##  a\_rvA~ncho\' a\_dyA bha\'vatA yajatrA\_ A vo\_ hArdi\_ bhaya\'mAno vyayeyam .
##2.029.06c##  trAdhva\'M no devA ni\_juro\_ vR^ika\'sya\_ trAdhva\'M ka\_rtAda\'va\_pado\' yajatrAH ..
##2.029.07a##  mAhaM ma\_ghono\' varuNa pri\_yasya\' bhUri\_dAvna\_ A vi\'da\_M shUna\'mA\_peH .
##2.029.07c##  mA rA\_yo rA\'jansu\_yamA\_dava\' sthAM bR^i\_hadva\'dema vi\_dathe\' su\_vIrA\'H ..
##2.030.01a##  R^i\_taM de\_vAya\' kR^iNva\_te sa\'vi\_tra indrA\'yAhi\_ghne na ra\'manta\_ Apa\'H .
##2.030.01c##  aha\'raharyAtya\_ktura\_pAM kiyA\_tyA pra\'tha\_maH sarga\' AsAm ..
##2.030.02a##  yo vR^i\_trAya\_ sina\_matrAbha\'riShya\_tpra taM jani\'trI vi\_duSha\' uvAcha .
##2.030.02c##  pa\_tho rada\'ntI\_ranu\_ joSha\'masmai di\_vedi\'ve\_ dhuna\'yo ya\_ntyartha\'m ..
##2.030.03a##  U\_rdhvo hyasthA\_dadhya\_ntari\_kShe.adhA\' vR^i\_trAya\_ pra va\_dhaM ja\'bhAra .
##2.030.03c##  miha\_M vasA\'na\_ upa\_ hImadu\'drotti\_gmAyu\'dho ajaya\_chChatru\_mindra\'H ..
##2.030.04a##  bR^iha\'spate\_ tapu\_ShAshne\'va vidhya\_ vR^ika\'dvaraso\_ asu\'rasya vI\_rAn .
##2.030.04c##  yathA\' ja\_ghantha\' dhR^iSha\_tA pu\_rA chi\'de\_vA ja\'hi\_ shatru\'ma\_smAka\'mindra ..
##2.030.05a##  ava\' kShipa di\_vo ashmA\'namu\_chchA yena\_ shatru\'M mandasA\_no ni\_jUrvA\'H .
##2.030.05c##  to\_kasya\' sA\_tau tana\'yasya\_ bhUre\'ra\_smA.N a\_rdhaM kR^i\'NutAdindra\_ gonA\'m ..
##2.030.06a##  pra hi kratu\'M vR^i\_hatho\_ yaM va\'nu\_tho ra\_dhrasya\' stho\_ yaja\'mAnasya cho\_dau .
##2.030.06c##  indrA\'somA yu\_vama\_smA.N a\'viShTama\_sminbha\_yasthe\' kR^iNutamu lo\_kam ..
##2.030.07a##  na mA\' tama\_nna shra\'ma\_nnota ta\'ndra\_nna vo\'chAma\_ mA su\'no\_teti\_ soma\'m .
##2.030.07c##  yo me\' pR^i\_NAdyo dada\_dyo ni\_bodhA\_dyo mA\' su\_nvanta\_mupa\_ gobhi\_rAya\'t ..
##2.030.08a##  sara\'svati\_ tvama\_smA.N a\'viDDhi ma\_rutva\'tI dhR^iSha\_tI je\'Shi\_ shatrU\'n .
##2.030.08c##  tyaM chi\_chChardha\'ntaM taviShI\_yamA\'Na\_mindro\' hanti vR^iSha\_bhaM shaNDi\'kAnAm ..
##2.030.09a##  yo na\_H sanu\'tya u\_ta vA\' jigha\_tnura\'bhi\_khyAya\_ taM ti\'gi\_tena\' vidhya .
##2.030.09c##  bR^iha\'spata\_ Ayu\'dhairjeShi\_ shatrU\'ndru\_he rISha\'nta\_M pari\' dhehi rAjan ..
##2.030.10a##  a\_smAke\'bhi\_H satva\'bhiH shUra\_ shUrai\'rvI\_ryA\' kR^idhi\_ yAni\' te\_ kartvA\'ni .
##2.030.10c##  jyoga\'bhUva\_nnanu\'dhUpitAso ha\_tvI teShA\_mA bha\'rA no\_ vasU\'ni ..
##2.030.11a##  taM va\_H shardha\_M mAru\'taM sumna\_yurgi\_ropa\' bruve\_ nama\'sA\_ daivya\_M jana\'m .
##2.030.11c##  yathA\' ra\_yiM sarva\'vIra\_M nashA\'mahA apatya\_sAcha\_M shrutya\'M di\_vedi\'ve ..
##2.031.01a##  a\_smAka\'M mitrAvaruNAvata\_M ratha\'mAdi\_tyai ru\_drairvasu\'bhiH sachA\_bhuvA\' .
##2.031.01c##  pra yadvayo\_ na papta\_nvasma\'na\_spari\' shrava\_syavo\_ hR^iShI\'vanto vana\_rShada\'H ..
##2.031.02a##  adha\' smA na\_ uda\'vatA sajoShaso\_ ratha\'M devAso a\_bhi vi\_kShu vA\'ja\_yum .
##2.031.02c##  yadA\_shava\_H padyA\'bhi\_stitra\'to\_ raja\'H pR^ithi\_vyAH sAnau\_ ja~Ngha\'nanta pA\_Nibhi\'H ..
##2.031.03a##  u\_ta sya na\_ indro\' vi\_shvacha\'rShaNirdi\_vaH shardhe\'na\_ mAru\'tena su\_kratu\'H .
##2.031.03c##  anu\_ nu sthA\'tyavR^i\_kAbhi\'rU\_tibhI\_ ratha\'M ma\_he sa\_naye\_ vAja\'sAtaye ..
##2.031.04a##  u\_ta sya de\_vo bhuva\'nasya sa\_kShaNi\_stvaShTA\_ gnAbhi\'H sa\_joShA\' jUjuva\_dratha\'m .
##2.031.04c##  iLA\_ bhago\' bR^ihaddi\_vota roda\'sI pU\_ShA pura\'Mdhira\_shvinA\_vadhA\_ patI\' ..
##2.031.05a##  u\_ta tye de\_vI su\_bhage\' mithU\_dR^isho\_ShAsA\_naktA\_ jaga\'tAmapI\_juvA\' .
##2.031.05c##  stu\_She yadvA\'M pR^ithivi\_ navya\'sA\_ vacha\'H sthA\_tushcha\_ vaya\_striva\'yA upa\_stire\' ..
##2.031.06a##  u\_ta va\_H shaMsa\'mu\_shijA\'miva shma\_syahi\'rbu\_dhnyo\_3\_\'.aja eka\'pAdu\_ta .
##2.031.06c##  tri\_ta R^i\'bhu\_kShAH sa\'vi\_tA chano\' dadhe\_.apAM napA\'dAshu\_hemA\' dhi\_yA shami\' ..
##2.031.07a##  e\_tA vo\' va\_shmyudya\'tA yajatrA\_ ata\'kShannA\_yavo\_ navya\'se\_ sam .
##2.031.07c##  shra\_va\_syavo\_ vAja\'M chakA\_nAH sapti\_rna rathyo\_ aha\' dhI\_tima\'shyAH ..
##2.032.01a##  a\_sya me\' dyAvApR^ithivI R^itAya\_to bhU\_tama\'vi\_trI vacha\'sa\_H siShA\'sataH .
##2.032.01c##  yayo\_rAyu\'H prata\_raM te i\_daM pu\_ra upa\'stute vasU\_yurvA\'M ma\_ho da\'dhe ..
##2.032.02a##  mA no\_ guhyA\_ ripa\' A\_yoraha\'ndabha\_nmA na\' A\_bhyo rI\'radho du\_chChunA\'bhyaH .
##2.032.02c##  mA no\_ vi yau\'H sa\_khyA vi\_ddhi tasya\' naH sumnAya\_tA mana\'sA\_ tattve\'mahe ..
##2.032.03a##  ahe\'LatA\_ mana\'sA shru\_ShTimA va\'ha\_ duhA\'nAM dhe\_nuM pi\_pyuShI\'masa\_shchata\'m .
##2.032.03c##  padyA\'bhirA\_shuM vacha\'sA cha vA\_jina\_M tvAM hi\'nomi puruhUta vi\_shvahA\' ..
##2.032.04a##  rA\_kAma\_haM su\_havA\'M suShTu\_tI hu\'ve shR^i\_Notu\' naH su\_bhagA\_ bodha\'tu\_ tmanA\' .
##2.032.04c##  sIvya\_tvapa\'H sU\_chyAchChi\'dyamAnayA\_ dadA\'tu vI\_raM sha\_tadA\'yamu\_kthya\'m ..
##2.032.05a##  yAste\' rAke suma\_taya\'H su\_pesha\'so\_ yAbhi\_rdadA\'si dA\_shuShe\_ vasU\'ni .
##2.032.05c##  tAbhi\'rno a\_dya su\_manA\' u\_pAga\'hi sahasrapo\_ShaM su\'bhage\_ rarA\'NA ..
##2.032.06a##  sinI\'vAli\_ pR^ithu\'ShTuke\_ yA de\_vAnA\_masi\_ svasA\' .
##2.032.06c##  ju\_Shasva\' ha\_vyamAhu\'taM pra\_jAM de\'vi didiDDhi naH ..
##2.032.07a##  yA su\'bA\_huH sva\'~Ngu\_riH su\_ShUmA\' bahu\_sUva\'rI .
##2.032.07c##  tasyai\' vi\_shpatnyai\' ha\_viH si\'nIvA\_lyai ju\'hotana ..
##2.032.08a##  yA gu\_~NgUryA si\'nIvA\_lI yA rA\_kA yA sara\'svatI .
##2.032.08c##  i\_ndrA\_NIma\'hva U\_taye\' varuNA\_nIM sva\_staye\' ..
##2.033.01a##  A te\' pitarmarutAM su\_mname\'tu\_ mA na\_H sUrya\'sya sa\_MdR^isho\' yuyothAH .
##2.033.01c##  a\_bhi no\' vI\_ro arva\'ti kShameta\_ pra jA\'yemahi rudra pra\_jAbhi\'H ..
##2.033.02a##  tvAda\'ttebhI rudra\_ shaMta\'mebhiH sha\_taM himA\' ashIya bheSha\_jebhi\'H .
##2.033.02c##  vya1\_\'smaddveSho\' vita\_raM vyaMho\_ vyamI\'vAshchAtayasvA\_ viShU\'chIH ..
##2.033.03a##  shreShTho\' jA\_tasya\' rudra shri\_yAsi\' ta\_vasta\'masta\_vasA\'M vajrabAho .
##2.033.03c##  parShi\' NaH pA\_ramaMha\'saH sva\_sti vishvA\' a\_bhI\'tI\_ rapa\'so yuyodhi ..
##2.033.04a##  mA tvA\' rudra chukrudhAmA\_ namo\'bhi\_rmA duHShTu\'tI vR^iShabha\_ mA sahU\'tI .
##2.033.04c##  unno\' vI\_rA.N a\'rpaya bheSha\_jebhi\'rbhi\_Shakta\'maM tvA bhi\_ShajA\'M shR^iNomi ..
##2.033.05a##  havI\'mabhi\_rhava\'te\_ yo ha\_virbhi\_rava\_ stome\'bhI ru\_draM di\'ShIya .
##2.033.05c##  R^i\_dU\_dara\'H su\_havo\_ mA no\' a\_syai ba\_bhruH su\_shipro\' rIradhanma\_nAyai\' ..
##2.033.06a##  unmA\' mamanda vR^iSha\_bho ma\_rutvA\_ntvakShI\'yasA\_ vaya\'sA\_ nAdha\'mAnam .
##2.033.06c##  ghR^iNI\'va chChA\_yAma\'ra\_pA a\'shI\_yA vi\'vAseyaM ru\_drasya\' su\_mnam ..
##2.033.07a##  kva1\_\' sya te\' rudra mR^iLa\_yAku\_rhasto\_ yo asti\' bheSha\_jo jalA\'ShaH .
##2.033.07c##  a\_pa\_bha\_rtA rapa\'so\_ daivya\'syA\_bhI nu mA\' vR^iShabha chakShamIthAH ..
##2.033.08a##  pra ba\_bhrave\' vR^iSha\_bhAya\' shvitI\_che ma\_ho ma\_hIM su\'ShTu\_timI\'rayAmi .
##2.033.08c##  na\_ma\_syA ka\'lmalI\_kina\_M namo\'bhirgR^iNI\_masi\' tve\_ShaM ru\_drasya\_ nAma\' ..
##2.033.09a##  sthi\_rebhi\_ra~Ngai\'H puru\_rUpa\' u\_gro ba\_bhruH shu\_krebhi\'H pipishe\_ hira\'NyaiH .
##2.033.09c##  IshA\'nAda\_sya bhuva\'nasya\_ bhUre\_rna vA u\' yoShadru\_drAda\'su\_rya\'m ..
##2.033.10a##  arha\'nbibharShi\_ sAya\'kAni\_ dhanvArha\'nni\_ShkaM ya\'ja\_taM vi\_shvarU\'pam .
##2.033.10c##  arha\'nni\_daM da\'yase\_ vishva\_mabhva\_M na vA ojI\'yo rudra\_ tvada\'sti ..
##2.033.11a##  stu\_hi shru\_taM ga\'rta\_sada\_M yuvA\'naM mR^i\_gaM na bhI\_mamu\'paha\_tnumu\_gram .
##2.033.11c##  mR^i\_LA ja\'ri\_tre ru\'dra\_ stavA\'no\_.anyaM te\' a\_smanni va\'pantu\_ senA\'H ..
##2.033.12a##  ku\_mA\_rashchi\'tpi\_tara\_M vanda\'mAna\_M prati\' nAnAma rudropa\_yanta\'m .
##2.033.12c##  bhUre\'rdA\_tAra\_M satpa\'tiM gR^iNIShe stu\_tastvaM bhe\'Sha\_jA rA\'sya\_sme ..
##2.033.13a##  yA vo\' bheSha\_jA ma\'ruta\_H shuchI\'ni\_ yA shaMta\'mA vR^iShaNo\_ yA ma\'yo\_bhu .
##2.033.13c##  yAni\_ manu\_ravR^i\'NItA pi\_tA na\_stA shaM cha\_ yoshcha\' ru\_drasya\' vashmi ..
##2.033.14a##  pari\' No he\_tI ru\_drasya\' vR^ijyA\_H pari\' tve\_Shasya\' durma\_tirma\_hI gA\'t .
##2.033.14c##  ava\' sthi\_rA ma\_ghava\'dbhyastanuShva\_ mIDhva\'sto\_kAya\_ tana\'yAya mR^iLa ..
##2.033.15a##  e\_vA ba\'bhro vR^iShabha chekitAna\_ yathA\' deva\_ na hR^i\'NI\_She na haMsi\' .
##2.033.15c##  ha\_va\_na\_shrunno\' rudre\_ha bo\'dhi bR^i\_hadva\'dema vi\_dathe\' su\_vIrA\'H ..
##2.034.01a##  dhA\_rA\_va\_rA ma\_ruto\' dhR^i\_ShNvo\'jaso mR^i\_gA na bhI\_mAstavi\'ShIbhira\_rchina\'H .
##2.034.01c##  a\_gnayo\_ na shu\'shuchA\_nA R^i\'jI\_ShiNo\_ bhR^imi\_M dhama\'nto\_ apa\_ gA a\'vR^iNvata ..
##2.034.02a##  dyAvo\_ na stR^ibhi\'shchitayanta khA\_dino\_ vya1\_\'bhriyA\_ na dyu\'tayanta vR^i\_ShTaya\'H .
##2.034.02c##  ru\_dro yadvo\' maruto rukmavakShaso\_ vR^iShAja\'ni\_ pR^ishnyA\'H shu\_kra Udha\'ni ..
##2.034.03a##  u\_kShante\_ ashvA\_.N atyA\'.N ivA\_jiShu\' na\_dasya\_ karNai\'sturayanta A\_shubhi\'H .
##2.034.03c##  hira\'NyashiprA maruto\_ davi\'dhvataH pR^i\_kShaM yA\'tha\_ pR^iSha\'tIbhiH samanyavaH ..
##2.034.04a##  pR^i\_kShe tA vishvA\_ bhuva\'nA vavakShire mi\_trAya\' vA\_ sada\_mA jI\_radA\'navaH .
##2.034.04c##  pR^iSha\'dashvAso anava\_bhrarA\'dhasa R^iji\_pyAso\_ na va\_yune\'Shu dhU\_rShada\'H ..
##2.034.05a##  indha\'nvabhirdhe\_nubhI\' ra\_pshadU\'dhabhiradhva\_smabhi\'H pa\_thibhi\'rbhrAjadR^iShTayaH .
##2.034.05c##  A ha\_MsAso\_ na svasa\'rANi gantana\_ madho\_rmadA\'ya marutaH samanyavaH ..
##2.034.06a##  A no\_ brahmA\'Ni marutaH samanyavo na\_rAM na shaMsa\_H sava\'nAni gantana .
##2.034.06c##  ashvA\'miva pipyata dhe\_numUdha\'ni\_ kartA\_ dhiya\'M jari\_tre vAja\'peshasam ..
##2.034.07a##  taM no\' dAta maruto vA\_jina\_M ratha\' ApA\_naM brahma\' chi\_taya\'ddi\_vedi\'ve .
##2.034.07c##  iSha\'M sto\_tR^ibhyo\' vR^i\_jane\'Shu kA\_rave\' sa\_niM me\_dhAmari\'ShTaM du\_ShTara\_M saha\'H ..
##2.034.08a##  yadyu\_~njate\' ma\_ruto\' ru\_kmava\'kSha\_so.ashvA\_nrathe\'Shu\_ bhaga\_ A su\_dAna\'vaH .
##2.034.08c##  dhe\_nurna shishve\_ svasa\'reShu pinvate\_ janA\'ya rA\_taha\'viShe ma\_hImiSha\'m ..
##2.034.09a##  yo no\' maruto vR^i\_katA\'ti\_ martyo\' ri\_purda\_dhe va\'savo\_ rakSha\'tA ri\_ShaH .
##2.034.09c##  va\_rtaya\'ta\_ tapu\'ShA cha\_kriyA\_bhi tamava\' rudrA a\_shaso\' hantanA\_ vadha\'H ..
##2.034.10a##  chi\_traM tadvo\' maruto\_ yAma\' chekite\_ pR^ishnyA\_ yadUdha\_rapyA\_payo\' du\_huH .
##2.034.10c##  yadvA\' ni\_de nava\'mAnasya rudriyAstri\_taM jarA\'ya jura\_tAma\'dAbhyAH ..
##2.034.11a##  tAnvo\' ma\_ho ma\_ruta\' eva\_yAvno\_ viShNo\'re\_Shasya\' prabhR^i\_the ha\'vAmahe .
##2.034.11c##  hira\'NyavarNAnkaku\_hAnya\_tasru\'cho brahma\_Nyanta\_H shaMsya\_M rAdha\' Imahe ..
##2.034.12a##  te dasha\'gvAH pratha\_mA ya\_j~namU\'hire\_ te no\' hinvantU\_Shaso\_ vyu\'ShTiShu .
##2.034.12c##  u\_ShA na rA\_mIra\'ru\_Nairapo\'rNute ma\_ho jyoti\'ShA shucha\_tA go/a\'rNasA ..
##2.034.13a##  te kSho\_NIbhi\'raru\_Nebhi\_rnA~njibhI\' ru\_drA R^i\_tasya\_ sada\'neShu vAvR^idhuH .
##2.034.13c##  ni\_megha\'mAnA\_ atye\'na\_ pAja\'sA sushcha\_ndraM varNa\'M dadhire su\_pesha\'sam ..
##2.034.14a##  tA.N i\'yA\_no mahi\_ varU\'thamU\_taya\_ upa\_ ghede\_nA nama\'sA gR^iNImasi .
##2.034.14c##  tri\_to na yAnpa~ncha\_ hotR^I\'na\_bhiShTa\'ya Ava\_varta\_dava\'rA~ncha\_kriyAva\'se ..
##2.034.15a##  yayA\' ra\_dhraM pA\_raya\_thAtyaMho\_ yayA\' ni\_do mu\_~nchatha\' vandi\_tAra\'m .
##2.034.15c##  a\_rvAchI\_ sA ma\'ruto\_ yA va\' U\_tiro Shu vA\_shreva\' suma\_tirji\'gAtu ..
##2.035.01a##  upe\'masR^ikShi vAja\_yurva\'cha\_syAM chano\' dadhIta nA\_dyo giro\' me .
##2.035.01c##  a\_pAM napA\'dAshu\_hemA\' ku\_vitsa su\_pesha\'saskarati\_ joShi\'Sha\_ddhi ..
##2.035.02a##  i\_maM sva\'smai hR^i\_da A suta\'ShTa\_M mantra\'M vochema ku\_vida\'sya\_ veda\'t .
##2.035.02c##  a\_pAM napA\'dasu\_rya\'sya ma\_hnA vishvA\'nya\_ryo bhuva\'nA jajAna ..
##2.035.03a##  sama\_nyA yantyupa\' yantya\_nyAH sa\'mA\_namU\_rvaM na\_dya\'H pR^iNanti .
##2.035.03c##  tamU\_ shuchi\_M shucha\'yo dIdi\_vAMsa\'ma\_pAM napA\'ta\_M pari\' tasthu\_rApa\'H ..
##2.035.04a##  tamasme\'rA yuva\_tayo\_ yuvA\'naM marmR^i\_jyamA\'nA\_H pari\' ya\_ntyApa\'H .
##2.035.04c##  sa shu\_krebhi\_H shikva\'bhI re\_vada\_sme dI\_dAyA\'ni\_dhmo ghR^i\_tani\'rNiga\_psu ..
##2.035.05a##  a\_smai ti\_sro a\'vya\_thyAya\_ nArI\'rde\_vAya\' de\_vIrdi\'dhiSha\_ntyanna\'m .
##2.035.05c##  kR^itA\' i\_vopa\_ hi pra\'sa\_rsre a\_psu sa pI\_yUSha\'M dhayati pUrva\_sUnA\'m ..
##2.035.06a##  ashva\_syAtra\_ jani\'mA\_sya cha\_ sva\'rdru\_ho ri\_ShaH sa\_mpR^icha\'H pAhi sU\_rIn .
##2.035.06c##  A\_mAsu\' pU\_rShu pa\_ro a\'pramR^i\_ShyaM nArA\'tayo\_ vi na\'sha\_nnAnR^i\'tAni ..
##2.035.07a##  sva A dame\' su\_dughA\_ yasya\' dhe\_nuH sva\_dhAM pI\'pAya su\_bhvanna\'matti .
##2.035.07c##  so a\_pAM napA\'dU\_rjaya\'nna\_psva1\_\'ntarva\'su\_deyA\'ya vidha\_te vi bhA\'ti ..
##2.035.08a##  yo a\_psvA shuchi\'nA\_ daivye\'na R^i\_tAvAja\'sra urvi\_yA vi\_bhAti\' .
##2.035.08c##  va\_yA ida\_nyA bhuva\'nAnyasya\_ pra jA\'yante vI\_rudha\'shcha pra\_jAbhi\'H ..
##2.035.09a##  a\_pAM napA\_dA hyasthA\'du\_pastha\'M ji\_hmAnA\'mU\_rdhvo vi\_dyuta\_M vasA\'naH .
##2.035.09c##  tasya\_ jyeShTha\'M mahi\_mAna\_M vaha\'ntI\_rhira\'NyavarNA\_H pari\' yanti ya\_hvIH ..
##2.035.10a##  hira\'NyarUpa\_H sa hira\'NyasaMdR^iga\_pAM napA\_tsedu\_ hira\'NyavarNaH .
##2.035.10c##  hi\_ra\_NyayA\_tpari\_ yone\'rni\_ShadyA\' hiraNya\_dA da\'da\_tyanna\'masmai ..
##2.035.11a##  tada\_syAnI\'kamu\_ta chAru\_ nAmA\'pI\_chya\'M vardhate\_ naptu\'ra\_pAm .
##2.035.11c##  yami\_ndhate\' yuva\_taya\_H sami\_tthA hira\'NyavarNaM ghR^i\_tamanna\'masya ..
##2.035.12a##  a\_smai ba\'hU\_nAma\'va\_mAya\_ sakhye\' ya\_j~nairvi\'dhema\_ nama\'sA ha\_virbhi\'H .
##2.035.12c##  saM sAnu\_ mArjmi\_ didhi\'ShAmi\_ bilmai\_rdadhA\_myannai\_H pari\' vanda R^i\_gbhiH ..
##2.035.13a##  sa I\_M vR^iShA\'janaya\_ttAsu\_ garbha\_M sa I\_M shishu\'rdhayati\_ taM ri\'hanti .
##2.035.13c##  so a\_pAM napA\_dana\'bhimlAtavarNo\_.anyasye\'ve\_ha ta\_nvA\' viveSha ..
##2.035.14a##  a\_sminpa\_de pa\'ra\_me ta\'sthi\_vAMsa\'madhva\_smabhi\'rvi\_shvahA\' dIdi\_vAMsa\'m .
##2.035.14c##  Apo\_ naptre\' ghR^i\_tamanna\_M vaha\'ntIH sva\_yamatkai\_H pari\' dIyanti ya\_hvIH ..
##2.035.15a##  ayA\'Msamagne sukShi\_tiM janA\_yAyA\'Msamu ma\_ghava\'dbhyaH suvR^i\_ktim .
##2.035.15c##  vishva\_M tadbha\_draM yadava\'nti de\_vA bR^i\_hadva\'dema vi\_dathe\' su\_vIrA\'H ..
##2.036.01a##  tubhya\'M hinvA\_no va\'siShTa\_ gA a\_po.adhu\'kShansI\_mavi\'bhi\_radri\'bhi\_rnara\'H .
##2.036.01c##  pibe\'ndra\_ svAhA\_ prahu\'ta\_M vaSha\'TkR^itaM ho\_trAdA soma\'M pratha\_mo ya Ishi\'She ..
##2.036.02a##  ya\_j~naiH sammi\'shlA\_H pR^iSha\'tIbhirR^i\_ShTibhi\_ryAma\'~nChu\_bhrAso\' a\_~njiShu\' pri\_yA u\_ta .
##2.036.02c##  A\_sadyA\' ba\_rhirbha\'ratasya sUnavaH po\_trAdA soma\'M pibatA divo naraH ..
##2.036.03a##  a\_meva\' naH suhavA\_ A hi ganta\'na\_ ni ba\_rhiShi\' sadatanA\_ raNi\'ShTana .
##2.036.03c##  athA\' mandasva jujuShA\_No andha\'sa\_stvaShTa\'rde\_vebhi\_rjani\'bhiH su\_madga\'NaH ..
##2.036.04a##  A va\'kShi de\_vA.N i\_ha vi\'pra\_ yakShi\' cho\_shanho\'ta\_rni Sha\'dA\_ yoni\'Shu tri\_Shu .
##2.036.04c##  prati\' vIhi\_ prasthi\'taM so\_myaM madhu\_ pibAgnI\'dhrA\_ttava\' bhA\_gasya\' tR^ipNuhi ..
##2.036.05a##  e\_Sha sya te\' ta\_nvo\' nR^imNa\_vardha\'na\_H saha\_ oja\'H pra\_divi\' bA\_hvorhi\_taH .
##2.036.05c##  tubhya\'M su\_to ma\'ghava\_ntubhya\_mAbhR^i\'ta\_stvama\'sya\_ brAhma\'NA\_dA tR^i\_patpi\'ba ..
##2.036.06a##  ju\_ShethA\'M ya\_j~naM bodha\'ta\_M hava\'sya me sa\_tto hotA\' ni\_vida\'H pU\_rvyA anu\' .
##2.036.06c##  achChA\_ rAjA\'nA\_ nama\' etyA\_vR^ita\'M prashA\_strAdA pi\'bataM so\_myaM madhu\' ..
##2.037.01a##  manda\'sva ho\_trAdanu\_ joSha\_mandha\_so.adhva\'ryava\_H sa pU\_rNAM va\'ShTyA\_sicha\'m .
##2.037.01c##  tasmA\' e\_taM bha\'rata tadva\_sho da\_dirho\_trAtsoma\'M draviNoda\_H piba\' R^i\_tubhi\'H ..
##2.037.02a##  yamu\_ pUrva\_mahu\'ve\_ tami\_daM hu\'ve\_ sedu\_ havyo\' da\_diryo nAma\_ patya\'te .
##2.037.02c##  a\_dhva\_ryubhi\_H prasthi\'taM so\_myaM madhu\' po\_trAtsoma\'M draviNoda\_H piba\' R^i\_tubhi\'H ..
##2.037.03a##  medya\'ntu te\_ vahna\'yo\_ yebhi\_rIya\_se.ari\'ShaNyanvILayasvA vanaspate .
##2.037.03c##  A\_yUyA\' dhR^iShNo abhi\_gUryA\_ tvaM ne\_ShTrAtsoma\'M draviNoda\_H piba\' R^i\_tubhi\'H ..
##2.037.04a##  apA\'ddho\_trAdu\_ta po\_trAda\'matto\_ta ne\_ShTrAda\'juShata\_ prayo\' hi\_tam .
##2.037.04c##  tu\_rIya\_M pAtra\_mamR^i\'kta\_mama\'rtyaM draviNo\_dAH pi\'batu drAviNoda\_saH ..
##2.037.05a##  a\_rvA~ncha\'ma\_dya ya\_yya\'M nR^i\_vAha\'Na\_M ratha\'M yu~njAthAmi\_ha vA\'M vi\_mocha\'nam .
##2.037.05c##  pR^i\_~NktaM ha\_vIMShi\_ madhu\_nA hi ka\'M ga\_tamathA\_ soma\'M pibataM vAjinIvasU ..
##2.037.06a##  joShya\'gne sa\_midha\_M joShyAhu\'ti\_M joShi\_ brahma\_ janya\_M joShi\' suShTu\_tim .
##2.037.06c##  vishve\'bhi\_rvishvA\'.N R^i\_tunA\' vaso ma\_ha u\_shande\_vA.N u\'sha\_taH pA\'yayA ha\_viH ..
##2.038.01a##  udu\_ Shya de\_vaH sa\'vi\_tA sa\_vAya\' shashvatta\_maM tada\'pA\_ vahni\'rasthAt .
##2.038.01c##  nU\_naM de\_vebhyo\_ vi hi dhAti\_ ratna\_mathAbha\'jadvI\_tiho\'traM sva\_stau ..
##2.038.02a##  vishva\'sya\_ hi shru\_ShTaye\' de\_va U\_rdhvaH pra bA\_havA\' pR^i\_thupA\'Ni\_H sisa\'rti .
##2.038.02c##  Apa\'shchidasya vra\_ta A nimR^i\'grA a\_yaM chi\_dvAto\' ramate\_ pari\'jman ..
##2.038.03a##  A\_shubhi\'shchi\_dyAnvi mu\'chAti nU\_namarI\'rama\_data\'mAnaM chi\_deto\'H .
##2.038.03c##  a\_hyarShU\'NAM chi\_nnya\'yA.N avi\_ShyAmanu\' vra\_taM sa\'vi\_turmokyAgA\'t ..
##2.038.04a##  puna\_H sama\'vya\_dvita\'ta\_M vaya\'ntI ma\_dhyA karto\_rnya\'dhA\_chChakma\_ dhIra\'H .
##2.038.04c##  utsa\_MhAyA\'sthA\_dvyR^i1\_\'tU.Nra\'dardhara\_rama\'tiH savi\_tA de\_va AgA\'t ..
##2.038.05a##  nAnaukA\'Msi\_ duryo\_ vishva\_mAyu\_rvi ti\'ShThate prabha\_vaH shoko\' a\_gneH .
##2.038.05c##  jyeShTha\'M mA\_tA sU\_nave\' bhA\_gamAdhA\_danva\'sya\_ keta\'miShi\_taM sa\'vi\_trA ..
##2.038.06a##  sa\_mAva\'varti\_ viShThi\'to jigI\_Shurvishve\'ShA\_M kAma\_shchara\'tAma\_mAbhU\'t .
##2.038.06c##  shashvA\_.N apo\_ vikR^i\'taM hi\_tvyAgA\_danu\' vra\_taM sa\'vi\_turdaivya\'sya ..
##2.038.07a##  tvayA\' hi\_tamapya\'ma\_psu bhA\_gaM dhanvAnvA mR^i\'ga\_yaso\_ vi ta\'sthuH .
##2.038.07c##  vanA\'ni\_ vibhyo\_ naki\'rasya\_ tAni\' vra\_tA de\_vasya\' savi\_turmi\'nanti ..
##2.038.08a##  yA\_drA\_dhyaM1\_\' varu\'No\_ yoni\_mapya\_mani\'shitaM ni\_miShi\_ jarbhu\'rANaH .
##2.038.08c##  vishvo\' mArtA\_NDo vra\_jamA pa\_shurgA\'tstha\_sho janmA\'ni savi\_tA vyAka\'H ..
##2.038.09a##  na yasyendro\_ varu\'No\_ na mi\_tro vra\_tama\'rya\_mA na mi\_nanti\' ru\_draH .
##2.038.09c##  nArA\'taya\_stami\_daM sva\_sti hu\_ve de\_vaM sa\'vi\_tAra\_M namo\'bhiH ..
##2.038.10a##  bhaga\_M dhiya\'M vA\_jaya\'nta\_H pura\'Mdhi\_M narA\_shaMso\_ gnAspati\'rno avyAH .
##2.038.10c##  A\_ye vA\_masya\' saMga\_the ra\'yI\_NAM pri\_yA de\_vasya\' savi\_tuH syA\'ma ..
##2.038.11a##  a\_smabhya\_M taddi\_vo a\_dbhyaH pR^i\'thi\_vyAstvayA\' da\_ttaM kAmya\_M rAdha\_ A gA\'t .
##2.038.11c##  shaM yatsto\_tR^ibhya\' A\_paye\_ bhavA\'tyuru\_shaMsA\'ya savitarjari\_tre ..
##2.039.01a##  grAvA\'Neva\_ tadidartha\'M jarethe\_ gR^idhre\'va vR^i\_kShaM ni\'dhi\_manta\_machCha\' .
##2.039.01c##  bra\_hmANe\'va vi\_datha\' uktha\_shAsA\' dU\_teva\_ havyA\_ janyA\' puru\_trA ..
##2.039.02a##  prA\_ta\_ryAvA\'NA ra\_thye\'va vI\_rAjeva\' ya\_mA vara\_mA sa\'chethe .
##2.039.02c##  mene\' iva ta\_nvA\_3\_\' shumbha\'mAne\_ dampa\'tIva kratu\_vidA\_ jane\'Shu ..
##2.039.03a##  shR^i~Nge\'va naH pratha\_mA ga\'ntama\_rvAkCha\_phAvi\'va\_ jarbhu\'rANA\_ taro\'bhiH .
##2.039.03c##  cha\_kra\_vA\_keva\_ prati\_ vasto\'rusrA\_rvA~nchA\' yAtaM ra\_thye\'va shakrA ..
##2.039.04a##  nA\_veva\' naH pArayataM yu\_geva\_ nabhye\'va na upa\_dhIva\' pra\_dhIva\' .
##2.039.04c##  shvAne\'va no\_ ari\'ShaNyA ta\_nUnA\_M khR^iga\'leva vi\_srasa\'H pAtama\_smAn ..
##2.039.05a##  vAte\'vAju\_ryA na\_dye\'va rI\_tira\_kShI i\'va\_ chakShu\_ShA yA\'tama\_rvAk .
##2.039.05c##  hastA\'viva ta\_nve\_3\_\' shambha\'viShThA\_ pAde\'va no nayata\_M vasyo\_ achCha\' ..
##2.039.06a##  oShThA\'viva\_ madhvA\_sne vada\'ntA\_ stanA\'viva pipyataM jI\_vase\' naH .
##2.039.06c##  nAse\'va nasta\_nvo\' rakShi\_tArA\_ karNA\'viva su\_shrutA\' bhUtama\_sme ..
##2.039.07a##  haste\'va sha\_ktima\_bhi sa\'Mda\_dI na\_H kShAme\'va na\_H sama\'jata\_M rajA\'Msi .
##2.039.07c##  i\_mA giro\' ashvinA yuShma\_yantI\_H kShNotre\'Neva\_ svadhi\'ti\_M saM shi\'shItam ..
##2.039.08a##  e\_tAni\' vAmashvinA\_ vardha\'nAni\_ brahma\_ stoma\'M gR^itsama\_dAso\' akran .
##2.039.08c##  tAni\' narA jujuShA\_Nopa\' yAtaM bR^i\_hadva\'dema vi\_dathe\' su\_vIrA\'H ..
##2.040.01a##  somA\'pUShaNA\_ jana\'nA rayI\_NAM jana\'nA di\_vo jana\'nA pR^ithi\_vyAH .
##2.040.01c##  jA\_tau vishva\'sya\_ bhuva\'nasya go\_pau de\_vA a\'kR^iNvanna\_mR^ita\'sya\_ nAbhi\'m ..
##2.040.02a##  i\_mau de\_vau jAya\'mAnau juShante\_mau tamA\'Msi gUhatA\_maju\'ShTA .
##2.040.02c##  A\_bhyAmindra\'H pa\_kvamA\_mAsva\_ntaH so\'mApU\_ShabhyA\'M janadu\_sriyA\'su ..
##2.040.03a##  somA\'pUShaNA\_ raja\'so vi\_mAna\'M sa\_ptacha\'kra\_M ratha\_mavi\'shvaminvam .
##2.040.03c##  vi\_ShU\_vR^ita\_M mana\'sA yu\_jyamA\'na\_M taM ji\'nvatho vR^iShaNA\_ pa~ncha\'rashmim ..
##2.040.04a##  di\_vya1\_\'nyaH sada\'naM cha\_kra u\_chchA pR^i\'thi\_vyAma\_nyo adhya\_ntari\'kShe .
##2.040.04c##  tAva\_smabhya\'M puru\_vAra\'M puru\_kShuM rA\_yaspoSha\_M vi Shya\'tA\_M nAbhi\'ma\_sme ..
##2.040.05a##  vishvA\'nya\_nyo bhuva\'nA ja\_jAna\_ vishva\'ma\_nyo a\'bhi\_chakShA\'Na eti .
##2.040.05c##  somA\'pUShaNA\_vava\'ta\_M dhiya\'M me yu\_vAbhyA\_M vishvA\_H pR^ita\'nA jayema ..
##2.040.06a##  dhiya\'M pU\_ShA ji\'nvatu vishvami\_nvo ra\_yiM somo\' rayi\_pati\'rdadhAtu .
##2.040.06c##  ava\'tu de\_vyadi\'tirana\_rvA bR^i\_hadva\'dema vi\_dathe\' su\_vIrA\'H ..
##2.041.01a##  vAyo\_ ye te\' saha\_sriNo\_ rathA\'sa\_stebhi\_rA ga\'hi .
##2.041.01c##  ni\_yutvA\_nsoma\'pItaye ..
##2.041.02a##  ni\_yutvA\'nvAya\_vA ga\'hya\_yaM shu\_kro a\'yAmi te .
##2.041.02c##  gantA\'si sunva\_to gR^i\_ham ..
##2.041.03a##  shu\_krasyA\_dya gavA\'shira\_ indra\'vAyU ni\_yutva\'taH .
##2.041.03c##  A yA\'ta\_M piba\'taM narA ..
##2.041.04a##  a\_yaM vA\'M mitrAvaruNA su\_taH soma\' R^itAvR^idhA .
##2.041.04c##  mamedi\_ha shru\'ta\_M hava\'m ..
##2.041.05a##  rAjA\'nA\_vana\'bhidruhA dhru\_ve sada\'syutta\_me .
##2.041.05c##  sa\_hasra\'sthUNa AsAte ..
##2.041.06a##  tA sa\_mrAjA\' ghR^i\_tAsu\'tI Adi\_tyA dAnu\'na\_spatI\' .
##2.041.06c##  sache\'te\_ ana\'vahvaram ..
##2.041.07a##  goma\'dU\_ Shu nA\'sa\_tyAshvA\'vadyAtamashvinA .
##2.041.07c##  va\_rtI ru\'drA nR^i\_pAyya\'m ..
##2.041.08a##  na yatparo\_ nAnta\'ra Ada\_dharSha\'dvR^iShaNvasU .
##2.041.08c##  du\_HshaMso\_ martyo\' ri\_puH ..
##2.041.09a##  tA na\_ A vo\'LhamashvinA ra\_yiM pi\_sha~Nga\'saMdR^isham .
##2.041.09c##  dhiShNyA\' varivo\_vida\'m ..
##2.041.10a##  indro\' a\_~Nga ma\_hadbha\_yama\_bhI Shadapa\' chuchyavat .
##2.041.10c##  sa hi sthi\_ro vicha\'rShaNiH ..
##2.041.11a##  indra\'shcha mR^i\_LayA\'ti no\_ na na\'H pa\_shchAda\_ghaM na\'shat .
##2.041.11c##  bha\_draM bha\'vAti naH pu\_raH ..
##2.041.12a##  indra\_ AshA\'bhya\_spari\_ sarvA\'bhyo\_ abha\'yaM karat .
##2.041.12c##  jetA\_ shatrU\_nvicha\'rShaNiH ..
##2.041.13a##  vishve\' devAsa\_ A ga\'ta shR^iNu\_tA ma\' i\_maM hava\'m .
##2.041.13c##  edaM ba\_rhirni ShI\'data ..
##2.041.14a##  tI\_vro vo\_ madhu\'mA.N a\_yaM shu\_naho\'treShu matsa\_raH .
##2.041.14c##  e\_taM pi\'bata\_ kAmya\'m ..
##2.041.15a##  indra\'jyeShThA\_ maru\'dgaNA\_ devA\'sa\_H pUSha\'rAtayaH .
##2.041.15c##  vishve\_ mama\' shrutA\_ hava\'m ..
##2.041.16a##  ambi\'tame\_ nadI\'tame\_ devi\'tame\_ sara\'svati .
##2.041.16c##  a\_pra\_sha\_stA i\'va smasi\_ prasha\'stimamba naskR^idhi ..
##2.041.17a##  tve vishvA\' sarasvati shri\_tAyU\'MShi de\_vyAm .
##2.041.17c##  shu\_naho\'treShu matsva pra\_jAM de\'vi didiDDhi naH ..
##2.041.18a##  i\_mA brahma\' sarasvati ju\_Shasva\' vAjinIvati .
##2.041.18c##  yA te\_ manma\' gR^itsama\_dA R^i\'tAvari pri\_yA de\_veShu\_ juhva\'ti ..
##2.041.19a##  pretA\'M ya\_j~nasya\' sha\_mbhuvA\' yu\_vAmidA vR^i\'NImahe .
##2.041.19c##  a\_gniM cha\' havya\_vAha\'nam ..
##2.041.20a##  dyAvA\' naH pR^ithi\_vI i\_maM si\_dhrama\_dya di\'vi\_spR^isha\'m .
##2.041.20c##  ya\_j~naM de\_veShu\' yachChatAm ..
##2.041.21a##  A vA\'mu\_pastha\'madruhA de\_vAH sI\'dantu ya\_j~niyA\'H .
##2.041.21c##  i\_hAdya soma\'pItaye ..
##2.042.01a##  kani\'kradajja\_nuSha\'M prabruvA\_Na iya\'rti\_ vAcha\'mari\_teva\_ nAva\'m .
##2.042.01c##  su\_ma\_~Ngala\'shcha shakune\_ bhavA\'si\_ mA tvA\_ kA chi\'dabhi\_bhA vishvyA\' vidat ..
##2.042.02a##  mA tvA\' shye\_na udva\'dhI\_nmA su\'pa\_rNo mA tvA\' vida\_diShu\'mAnvI\_ro astA\' .
##2.042.02c##  pitryA\_manu\' pra\_disha\_M kani\'kradatsuma\_~Ngalo\' bhadravA\_dI va\'de\_ha ..
##2.042.03a##  ava\' kranda dakShiNa\_to gR^i\_hANA\'M suma\_~Ngalo\' bhadravA\_dI sha\'kunte .
##2.042.03c##  mA na\'H ste\_na I\'shata\_ mAghasha\'Mso bR^i\_hadva\'dema vi\_dathe\' su\_vIrA\'H ..
##2.043.01a##  pra\_da\_kShi\_Nida\_bhi gR^i\'Nanti kA\_ravo\_ vayo\_ vada\'nta R^itu\_thA sha\_kunta\'yaH .
##2.043.01c##  u\_bhe vAchau\' vadati sAma\_gA i\'va gAya\_traM cha\_ traiShTu\'bha\_M chAnu\' rAjati ..
##2.043.02a##  u\_dgA\_teva\' shakune\_ sAma\' gAyasi brahmapu\_tra i\'va\_ sava\'neShu shaMsasi .
##2.043.02c##  vR^iShe\'va vA\_jI shishu\'matIra\_pItyA\' sa\_rvato\' naH shakune bha\_dramA va\'da vi\_shvato\' naH shakune\_ puNya\_mA va\'da ..
##2.043.03a##  A\_vada\_.NstvaM sha\'kune bha\_dramA va\'da tU\_ShNImAsI\'naH suma\_tiM chi\'kiddhi naH .
##2.043.03c##  yadu\_tpata\_nvada\'si karka\_rirya\'thA bR^i\_hadva\'dema vi\_dathe\' su\_vIrA\'H ..
##3.001.01a##  soma\'sya mA ta\_vasa\_M vakShya\'gne\_ vahni\'M chakartha vi\_dathe\_ yaja\'dhyai .
##3.001.01c##  de\_vA.N achChA\_ dIdya\'dyu\_~nje adri\'M shamA\_ye a\'gne ta\_nva\'M juShasva ..
##3.001.02a##  prA~ncha\'M ya\_j~naM cha\'kR^ima\_ vardha\'tA\_M gIH sa\_midbhi\'ra\_gniM nama\'sA duvasyan .
##3.001.02c##  di\_vaH sha\'shAsurvi\_dathA\' kavI\_nAM gR^itsA\'ya chitta\_vase\' gA\_tumI\'ShuH ..
##3.001.03a##  mayo\' dadhe\_ medhi\'raH pU\_tada\'kSho di\_vaH su\_bandhu\'rja\_nuShA\' pR^ithi\_vyAH .
##3.001.03c##  avi\'ndannu darsha\_tama\_psva1\_\'ntarde\_vAso\' a\_gnima\_pasi\_ svasR^I\'NAm ..
##3.001.04a##  ava\'rdhayansu\_bhaga\'M sa\_pta ya\_hvIH shve\_taM ja\'j~nA\_nama\'ru\_ShaM ma\'hi\_tvA .
##3.001.04c##  shishu\_M na jA\_tama\_bhyA\'ru\_rashvA\' de\_vAso\' a\_gniM jani\'manvapuShyan ..
##3.001.05a##  shu\_krebhi\_ra~Ngai\_ raja\' Atata\_nvAnkratu\'M punA\_naH ka\_vibhi\'H pa\_vitrai\'H .
##3.001.05c##  sho\_chirvasA\'na\_H paryAyu\'ra\_pAM shriyo\' mimIte bR^iha\_tIranU\'nAH ..
##3.001.06a##  va\_vrAjA\' sI\_mana\'datI\_rada\'bdhA di\_vo ya\_hvIrava\'sAnA\_ ana\'gnAH .
##3.001.06c##  sanA\_ atra\' yuva\_taya\_H sayo\'nI\_reka\_M garbha\'M dadhire sa\_pta vANI\'H ..
##3.001.07a##  stI\_rNA a\'sya sa\_Mhato\' vi\_shvarU\'pA ghR^i\_tasya\_ yonau\' sra\_vathe\_ madhU\'nAm .
##3.001.07c##  asthu\_ratra\' dhe\_nava\_H pinva\'mAnA ma\_hI da\_smasya\' mA\_tarA\' samI\_chI ..
##3.001.08a##  ba\_bhrA\_NaH sU\'no sahaso\_ vya\'dyau\_ddadhA\'naH shu\_krA ra\'bha\_sA vapU\'MShi .
##3.001.08c##  shchota\'nti\_ dhArA\_ madhu\'no ghR^i\_tasya\_ vR^iShA\_ yatra\' vAvR^i\_dhe kAvye\'na ..
##3.001.09a##  pi\_tushchi\_dUdha\'rja\_nuShA\' viveda\_ vya\'sya\_ dhArA\' asR^ija\_dvi dhenA\'H .
##3.001.09c##  guhA\_ chara\'nta\_M sakhi\'bhiH shi\_vebhi\'rdi\_vo ya\_hvIbhi\_rna guhA\' babhUva ..
##3.001.10a##  pi\_tushcha\_ garbha\'M jani\_tushcha\' babhre pU\_rvIreko\' adhaya\_tpIpyA\'nAH .
##3.001.10c##  vR^iShNe\' sa\_patnI\_ shucha\'ye\_ saba\'ndhU u\_bhe a\'smai manu\_Shye\_3\_\' ni pA\'hi ..
##3.001.11a##  u\_rau ma\_hA.N a\'nibA\_dhe va\'va\_rdhApo\' a\_gniM ya\_shasa\_H saM hi pU\_rvIH .
##3.001.11c##  R^i\_tasya\_ yonA\'vashaya\_ddamU\'nA jAmI\_nAma\_gnira\_pasi\_ svasR^I\'NAm ..
##3.001.12a##  a\_kro na ba\_bhriH sa\'mi\_the ma\_hInA\'M didR^i\_kSheya\'H sU\_nave\_ bhAR^i\'jIkaH .
##3.001.12c##  udu\_sriyA\_ jani\'tA\_ yo ja\_jAnA\_pAM garbho\_ nR^ita\'mo ya\_hvo a\_gniH ..
##3.001.13a##  a\_pAM garbha\'M darsha\_tamoSha\'dhInA\_M vanA\' jajAna su\_bhagA\_ virU\'pam .
##3.001.13c##  de\_vAsa\'shchi\_nmana\'sA\_ saM hi ja\_gmuH pani\'ShThaM jA\_taM ta\_vasa\'M duvasyan ..
##3.001.14a##  bR^i\_hanta\_ idbhA\_navo\_ bhAR^i\'jIkama\_gniM sa\'chanta vi\_dyuto\_ na shu\_krAH .
##3.001.14c##  guhe\'va vR^i\_ddhaM sada\'si\_ sve a\_ntara\'pA\_ra U\_rve a\_mR^ita\_M duhA\'nAH ..
##3.001.15a##  ILe\' cha tvA\_ yaja\'mAno ha\_virbhi\_rILe\' sakhi\_tvaM su\'ma\_tiM nikA\'maH .
##3.001.15c##  de\_vairavo\' mimIhi\_ saM ja\'ri\_tre rakShA\' cha no\_ damye\'bhi\_ranI\'kaiH ..
##3.001.16a##  u\_pa\_kShe\_tAra\_stava\' supraNI\_te.agne\_ vishvA\'ni\_ dhanyA\_ dadhA\'nAH .
##3.001.16c##  su\_reta\'sA\_ shrava\'sA\_ tu~nja\'mAnA a\_bhi ShyA\'ma pR^itanA\_yU.Nrade\'vAn ..
##3.001.17a##  A de\_vAnA\'mabhavaH ke\_tura\'gne ma\_ndro vishvA\'ni\_ kAvyA\'ni vi\_dvAn .
##3.001.17c##  prati\_ martA\'.N avAsayo\_ damU\'nA\_ anu\' de\_vAnra\'thi\_ro yA\'si\_ sAdha\'n ..
##3.001.18a##  ni du\'ro\_Ne a\_mR^ito\_ martyA\'nA\_M rAjA\' sasAda vi\_dathA\'ni\_ sAdha\'n .
##3.001.18c##  ghR^i\_tapra\'tIka urvi\_yA vya\'dyauda\_gnirvishvA\'ni\_ kAvyA\'ni vi\_dvAn ..
##3.001.19a##  A no\' gahi sa\_khyebhi\'H shi\_vebhi\'rma\_hAnma\_hIbhi\'rU\_tibhi\'H sara\_Nyan .
##3.001.19c##  a\_sme ra\_yiM ba\'hu\_laM saMta\'rutraM su\_vAcha\'M bhA\_gaM ya\_shasa\'M kR^idhI naH ..
##3.001.20a##  e\_tA te\' agne\_ jani\'mA\_ sanA\'ni\_ pra pU\_rvyAya\_ nUta\'nAni vocham .
##3.001.20c##  ma\_hAnti\_ vR^iShNe\_ sava\'nA kR^i\_temA janma\'~njanma\_nnihi\'to jA\_tave\'dAH ..
##3.001.21a##  janma\'~njanma\_nnihi\'to jA\_tave\'dA vi\_shvAmi\'trebhiridhyate\_ aja\'sraH .
##3.001.21c##  tasya\' va\_yaM su\'ma\_tau ya\_j~niya\_syApi\' bha\_dre sau\'mana\_se syA\'ma ..
##3.001.22a##  i\_maM ya\_j~naM sa\'hasAva\_ntvaM no\' deva\_trA dhe\'hi sukrato\_ rarA\'NaH .
##3.001.22c##  pra ya\'Msi hotarbR^iha\_tIriSho\_ no.agne\_ mahi\_ dravi\'Na\_mA ya\'jasva ..
##3.001.23a##  iLA\'magne puru\_daMsa\'M sa\_niM goH sha\'shvatta\_maM hava\'mAnAya sAdha .
##3.001.23c##  syAnna\'H sU\_nustana\'yo vi\_jAvAgne\_ sA te\' suma\_tirbhU\'tva\_sme ..
##3.002.01a##  vai\_shvA\_na\_rAya\' dhi\_ShaNA\'mR^itA\_vR^idhe\' ghR^i\_taM na pU\_tama\_gnaye\' janAmasi .
##3.002.01c##  dvi\_tA hotA\'ra\_M manu\'Shashcha vA\_ghato\' dhi\_yA ratha\_M na kuli\'sha\_H samR^i\'Nvati ..
##3.002.02a##  sa ro\'chayajja\_nuShA\_ roda\'sI u\_bhe sa mA\_trora\'bhavatpu\_tra IDya\'H .
##3.002.02c##  ha\_vya\_vALa\_gnira\_jara\_shchano\'hito dU\_Labho\' vi\_shAmati\'thirvi\_bhAva\'suH ..
##3.002.03a##  kratvA\_ dakSha\'sya\_ taru\'Sho\_ vidha\'rmaNi de\_vAso\' a\_gniM ja\'nayanta\_ chitti\'bhiH .
##3.002.03c##  ru\_ru\_chA\_naM bhA\_nunA\_ jyoti\'ShA ma\_hAmatya\_M na vAja\'M sani\_Shyannupa\' bruve ..
##3.002.04a##  A ma\_ndrasya\' sani\_Shyanto\_ vare\'NyaM vR^iNI\_mahe\_ ahra\'ya\_M vAja\'mR^i\_gmiya\'m .
##3.002.04c##  rA\_tiM bhR^igU\'NAmu\_shija\'M ka\_vikra\'tuma\_gniM rAja\'ntaM di\_vyena\' sho\_chiShA\' ..
##3.002.05a##  a\_gniM su\_mnAya\' dadhire pu\_ro janA\_ vAja\'shravasami\_ha vR^i\_ktaba\'rhiShaH .
##3.002.05c##  ya\_tasru\'chaH su\_rucha\'M vi\_shvade\'vyaM ru\_draM ya\_j~nAnA\_M sAdha\'diShTima\_pasA\'m ..
##3.002.06a##  pAva\'kashoche\_ tava\_ hi kShaya\_M pari\_ hota\'rya\_j~neShu\' vR^i\_ktaba\'rhiSho\_ nara\'H .
##3.002.06c##  agne\_ duva\' i\_chChamA\'nAsa\_ Apya\_mupA\'sate\_ dravi\'NaM dhehi\_ tebhya\'H ..
##3.002.07a##  A roda\'sI apR^iNa\_dA sva\'rma\_hajjA\_taM yade\'nama\_paso\_ adhA\'rayan .
##3.002.07c##  so a\'dhva\_rAya\_ pari\' NIyate ka\_viratyo\_ na vAja\'sAtaye\_ chano\'hitaH ..
##3.002.08a##  na\_ma\_syata\' ha\_vyadA\'tiM svadhva\_raM du\'va\_syata\_ damya\'M jA\_tave\'dasam .
##3.002.08c##  ra\_thIrR^i\_tasya\' bR^iha\_to vicha\'rShaNira\_gnirde\_vAnA\'mabhavatpu\_rohi\'taH ..
##3.002.09a##  ti\_sro ya\_hvasya\' sa\_midha\_H pari\'jmano\_.agnera\'punannu\_shijo\_ amR^i\'tyavaH .
##3.002.09c##  tAsA\_mekA\_mada\'dhu\_rmartye\_ bhuja\'mu lo\_kamu\_ dve upa\' jA\_mimI\'yatuH ..
##3.002.10a##  vi\_shAM ka\_viM vi\_shpati\_M mAnu\'ShI\_riSha\_H saM sI\'makR^iNva\_nsvadhi\'ti\_M na teja\'se .
##3.002.10c##  sa u\_dvato\' ni\_vato\' yAti\_ vevi\'Sha\_tsa garbha\'me\_Shu bhuva\'neShu dIdharat ..
##3.002.11a##  sa ji\'nvate ja\_Thare\'Shu prajaj~ni\_vAnvR^iShA\' chi\_treShu\_ nAna\'da\_nna si\_MhaH .
##3.002.11c##  vai\_shvA\_na\_raH pR^i\'thu\_pAjA\_ ama\'rtyo\_ vasu\_ ratnA\_ daya\'mAno\_ vi dA\_shuShe\' ..
##3.002.12a##  vai\_shvA\_na\_raH pra\_tnathA\_ nAka\_mAru\'haddi\_vaspR^i\_ShThaM bhanda\'mAnaH su\_manma\'bhiH .
##3.002.12c##  sa pU\'rva\_vajja\_naya\'~nja\_ntave\_ dhana\'M samA\_namajma\_M parye\'ti\_ jAgR^i\'viH ..
##3.002.13a##  R^i\_tAvA\'naM ya\_j~niya\_M vipra\'mu\_kthya1\_\'mA yaM da\_dhe mA\'ta\_rishvA\' di\_vi kShaya\'m .
##3.002.13c##  taM chi\_trayA\'ma\_M hari\'keshamImahe sudI\_tima\_gniM su\'vi\_tAya\_ navya\'se ..
##3.002.14a##  shuchi\_M na yAma\'nniShi\_raM sva\_rdR^isha\'M ke\_tuM di\_vo ro\'chana\_sthAmu\'Sha\_rbudha\'m .
##3.002.14c##  a\_gniM mU\_rdhAna\'M di\_vo apra\'tiShkuta\_M tamI\'mahe\_ nama\'sA vA\_jina\'M bR^i\_hat ..
##3.002.15a##  ma\_ndraM hotA\'ra\_M shuchi\_madva\'yAvina\_M damU\'nasamu\_kthya\'M vi\_shvacha\'rShaNim .
##3.002.15c##  ratha\_M na chi\_traM vapu\'ShAya darsha\_taM manu\'rhita\_M sada\_midrA\_ya I\'mahe ..
##3.003.01a##  vai\_shvA\_na\_rAya\' pR^ithu\_pAja\'se\_ vipo\_ ratnA\' vidhanta dha\_ruNe\'Shu\_ gAta\'ve .
##3.003.01c##  a\_gnirhi de\_vA.N a\_mR^ito\' duva\_syatyathA\_ dharmA\'Ni sa\_natA\_ na dU\'duShat ..
##3.003.02a##  a\_ntardU\_to roda\'sI da\_sma I\'yate\_ hotA\_ niSha\'tto\_ manu\'ShaH pu\_rohi\'taH .
##3.003.02c##  kShaya\'M bR^i\_hanta\_M pari\' bhUShati\_ dyubhi\'rde\_vebhi\'ra\_gniri\'Shi\_to dhi\_yAva\'suH ..
##3.003.03a##  ke\_tuM ya\_j~nAnA\'M vi\_datha\'sya\_ sAdha\'na\_M viprA\'so a\_gniM ma\'hayanta\_ chitti\'bhiH .
##3.003.03c##  apA\'Msi\_ yasmi\_nnadhi\' saMda\_dhurgira\_stasmi\'nsu\_mnAni\_ yaja\'mAna\_ A cha\'ke ..
##3.003.04a##  pi\_tA ya\_j~nAnA\_masu\'ro vipa\_shchitA\'M vi\_mAna\'ma\_gnirva\_yuna\'M cha vA\_ghatA\'m .
##3.003.04c##  A vi\'vesha\_ roda\'sI\_ bhUri\'varpasA purupri\_yo bha\'ndate\_ dhAma\'bhiH ka\_viH ..
##3.003.05a##  cha\_ndrama\_gniM cha\_ndrara\'tha\_M hari\'vrataM vaishvAna\_rama\'psu\_Shada\'M sva\_rvida\'m .
##3.003.05c##  vi\_gA\_haM tUrNi\_M tavi\'ShIbhi\_rAvR^i\'ta\_M bhUrNi\'M de\_vAsa\' i\_ha su\_shriya\'M dadhuH ..
##3.003.06a##  a\_gnirde\_vebhi\_rmanu\'Shashcha ja\_ntubhi\'stanvA\_no ya\_j~naM pu\'ru\_pesha\'saM dhi\_yA .
##3.003.06c##  ra\_thIra\_ntarI\'yate\_ sAdha\'diShTibhirjI\_ro damU\'nA abhishasti\_chAta\'naH ..
##3.003.07a##  agne\_ jara\'sva svapa\_tya Ayu\'nyU\_rjA pi\'nvasva\_ samiSho\' didIhi naH .
##3.003.07c##  vayA\'Msi jinva bR^iha\_tashcha\' jAgR^iva u\_shigde\_vAnA\_masi\' su\_kratu\'rvi\_pAm ..
##3.003.08a##  vi\_shpati\'M ya\_hvamati\'thi\_M nara\_H sadA\' ya\_ntAra\'M dhI\_nAmu\_shija\'M cha vA\_ghatA\'m .
##3.003.08c##  a\_dhva\_rANA\_M cheta\'naM jA\_tave\'dasa\_M pra sha\'Msanti\_ nama\'sA jU\_tibhi\'rvR^i\_dhe ..
##3.003.09a##  vi\_bhAvA\' de\_vaH su\_raNa\_H pari\' kShi\_tIra\_gnirba\'bhUva\_ shava\'sA su\_madra\'thaH .
##3.003.09c##  tasya\' vra\_tAni\' bhUripo\_ShiNo\' va\_yamupa\' bhUShema\_ dama\_ A su\'vR^i\_ktibhi\'H ..
##3.003.10a##  vaishvA\'nara\_ tava\_ dhAmA\_nyA cha\'ke\_ yebhi\'H sva\_rvidabha\'vo vichakShaNa .
##3.003.10c##  jA\_ta ApR^i\'No\_ bhuva\'nAni\_ roda\'sI\_ agne\_ tA vishvA\' pari\_bhUra\'si\_ tmanA\' ..
##3.003.11a##  vai\_shvA\_na\_rasya\' da\_MsanA\'bhyo bR^i\_hadari\'NA\_deka\'H svapa\_syayA\' ka\_viH .
##3.003.11c##  u\_bhA pi\_tarA\' ma\_haya\'nnajAyatA\_gnirdyAvA\'pR^ithi\_vI bhUri\'retasA ..
##3.004.01a##  sa\_mitsa\'mitsu\_manA\' bodhya\_sme shu\_chAshu\'chA suma\_tiM rA\'si\_ vasva\'H .
##3.004.01c##  A de\'va de\_vAnya\_jathA\'ya vakShi\_ sakhA\_ sakhI\'nsu\_manA\' yakShyagne ..
##3.004.02a##  yaM de\_vAsa\_striraha\'nnA\_yaja\'nte di\_vedi\'ve\_ varu\'No mi\_tro a\_gniH .
##3.004.02c##  semaM ya\_j~naM madhu\'mantaM kR^idhI na\_stanU\'napAdghR^i\_tayo\'niM vi\_dhanta\'m ..
##3.004.03a##  pra dIdhi\'tirvi\_shvavA\'rA jigAti\_ hotA\'rami\_LaH pra\'tha\_maM yaja\'dhyai .
##3.004.03c##  achChA\_ namo\'bhirvR^iSha\_bhaM va\_ndadhyai\_ sa de\_vAnya\'kShadiShi\_to yajI\'yAn ..
##3.004.04a##  U\_rdhvo vA\'M gA\_tura\'dhva\_re a\'kAryU\_rdhvA sho\_chIMShi\_ prasthi\'tA\_ rajA\'Msi .
##3.004.04c##  di\_vo vA\_ nAbhA\_ nya\'sAdi\_ hotA\' stR^iNI\_mahi\' de\_vavya\'chA\_ vi ba\_rhiH ..
##3.004.05a##  sa\_pta ho\_trANi\_ mana\'sA vR^iNA\_nA inva\'nto\_ vishva\_M prati\' yannR^i\_tena\' .
##3.004.05c##  nR^i\_pesha\'so vi\_dathe\'Shu\_ pra jA\_tA a\_bhI\_3\_\'maM ya\_j~naM vi cha\'ranta pU\_rvIH ..
##3.004.06a##  A bhanda\'mAne u\_ShasA\_ upA\'ke u\_ta sma\'yete ta\_nvA\_3\_\' virU\'pe .
##3.004.06c##  yathA\' no mi\_tro varu\'No\_ jujo\'Sha\_dindro\' ma\_rutvA\'.N u\_ta vA\_ maho\'bhiH ..
##3.004.07a##  daivyA\_ hotA\'rA pratha\_mA nyR^i\'~nje sa\_pta pR^i\_kShAsa\'H sva\_dhayA\' madanti .
##3.004.07c##  R^i\_taM shaMsa\'nta R^i\_tamitta A\'hu\_ranu\' vra\_taM vra\'ta\_pA dIdhyA\'nAH ..
##3.004.08a##  A bhAra\'tI\_ bhAra\'tIbhiH sa\_joShA\_ iLA\' de\_vairma\'nu\_Shye\'bhira\_gniH .
##3.004.08c##  sara\'svatI sArasva\_tebhi\'ra\_rvAkti\_sro de\_vIrba\_rhiredaM sa\'dantu ..
##3.004.09a##  tanna\'stu\_rIpa\_madha\' poShayi\_tnu deva\' tvaShTa\_rvi ra\'rA\_NaH sya\'sva .
##3.004.09c##  yato\' vI\_raH ka\'rma\_Nya\'H su\_dakSho\' yu\_ktagrA\'vA\_ jAya\'te de\_vakA\'maH ..
##3.004.10a##  vana\'spa\_te.ava\' sR^i\_jopa\' de\_vAna\_gnirha\_viH sha\'mi\_tA sU\'dayAti .
##3.004.10c##  sedu\_ hotA\' sa\_tyata\'ro yajAti\_ yathA\' de\_vAnA\_M jani\'mAni\_ veda\' ..
##3.004.11a##  A yA\'hyagne samidhA\_no a\_rvA~Nindre\'Na de\_vaiH sa\_ratha\'M tu\_rebhi\'H .
##3.004.11c##  ba\_rhirna\' AstA\_madi\'tiH supu\_trA svAhA\' de\_vA a\_mR^itA\' mAdayantAm ..
##3.005.01a##  pratya\_gniru\_Shasa\_shcheki\'tA\_no.abo\'dhi\_ vipra\'H pada\_vIH ka\'vI\_nAm .
##3.005.01c##  pR^i\_thu\_pAjA\' deva\_yadbhi\_H sami\_ddho.apa\_ dvArA\_ tama\'so\_ vahni\'rAvaH ..
##3.005.02a##  predva\_gnirvA\'vR^idhe\_ stome\'bhirgI\_rbhiH sto\'tR^I\_NAM na\'ma\_sya\' u\_kthaiH .
##3.005.02c##  pU\_rvIrR^i\_tasya\' sa\_MdR^isha\'shchakA\_naH saM dU\_to a\'dyaudu\_Shaso\' viro\_ke ..
##3.005.03a##  adhA\'yya\_gnirmAnu\'ShIShu vi\_kShva1\_\'pAM garbho\' mi\_tra R^i\_tena\_ sAdha\'n .
##3.005.03c##  A ha\'rya\_to ya\'ja\_taH sAnva\'sthA\_dabhU\'du\_ vipro\_ havyo\' matI\_nAm ..
##3.005.04a##  mi\_tro a\_gnirbha\'vati\_ yatsami\'ddho mi\_tro hotA\_ varu\'No jA\_tave\'dAH .
##3.005.04c##  mi\_tro a\'dhva\_ryuri\'Shi\_ro damU\'nA mi\_traH sindhU\'nAmu\_ta parva\'tAnAm ..
##3.005.05a##  pAti\' pri\_yaM ri\_po agra\'M pa\_daM veH pAti\' ya\_hvashchara\'Na\_M sUrya\'sya .
##3.005.05c##  pAti\_ nAbhA\' sa\_ptashI\'rShANama\_gniH pAti\' de\_vAnA\'mupa\_mAda\'mR^i\_ShvaH ..
##3.005.06a##  R^i\_bhushcha\'kra\_ IDya\_M chAru\_ nAma\_ vishvA\'ni de\_vo va\_yunA\'ni vi\_dvAn .
##3.005.06c##  sa\_sasya\_ charma\' ghR^i\_tava\'tpa\_daM vestadida\_gnI ra\'kSha\_tyapra\'yuchChan ..
##3.005.07a##  A yoni\'ma\_gnirghR^i\_tava\'ntamasthAtpR^i\_thupra\'gANamu\_shanta\'mushA\_naH .
##3.005.07c##  dIdyA\'na\_H shuchi\'rR^i\_ShvaH pA\'va\_kaH puna\'HpunarmA\_tarA\_ navya\'sI kaH ..
##3.005.08a##  sa\_dyo jA\_ta oSha\'dhIbhirvavakShe\_ yadI\_ vardha\'nti pra\_svo\' ghR^i\_tena\' .
##3.005.08c##  Apa\' iva pra\_vatA\_ shumbha\'mAnA uru\_Shyada\_gniH pi\_troru\_pasthe\' ..
##3.005.09a##  udu\' ShTu\_taH sa\_midhA\' ya\_hvo a\'dyau\_dvarShma\'ndi\_vo adhi\_ nAbhA\' pR^ithi\_vyAH .
##3.005.09c##  mi\_tro a\_gnirIDyo\' mAta\_rishvA dU\_to va\'kShadya\_jathA\'ya de\_vAn ..
##3.005.10a##  uda\'stambhItsa\_midhA\_ nAka\'mR^i\_Shvo\_3\_\'.agnirbhava\'nnutta\_mo ro\'cha\_nAnA\'m .
##3.005.10c##  yadI\_ bhR^igu\'bhya\_H pari\' mAta\_rishvA\_ guhA\_ santa\'M havya\_vAha\'M samI\_dhe ..
##3.005.11a##  iLA\'magne puru\_daMsa\'M sa\_niM goH sha\'shvatta\_maM hava\'mAnAya sAdha .
##3.005.11c##  syAnna\'H sU\_nustana\'yo vi\_jAvAgne\_ sA te\' suma\_tirbhU\'tva\_sme ..
##3.006.01a##  pra kA\'ravo mana\_nA va\_chyamA\'nA deva\_drIchI\'M nayata deva\_yanta\'H .
##3.006.01c##  da\_kShi\_NA\_vADvA\_jinI\_ prAchye\'ti ha\_virbhara\'ntya\_gnaye\' ghR^i\_tAchI\' ..
##3.006.02a##  A roda\'sI apR^iNA\_ jAya\'mAna u\_ta pra ri\'kthA\_ adha\_ nu pra\'yajyo .
##3.006.02c##  di\_vashchi\'dagne mahi\_nA pR^i\'thi\_vyA va\_chyantA\'M te\_ vahna\'yaH sa\_ptaji\'hvAH ..
##3.006.03a##  dyaushcha\' tvA pR^ithi\_vI ya\_j~niyA\'so\_ ni hotA\'raM sAdayante\_ damA\'ya .
##3.006.03c##  yadI\_ visho\_ mAnu\'ShIrdeva\_yantI\_H praya\'svatI\_rILa\'te shu\_krama\_rchiH ..
##3.006.04a##  ma\_hAnsa\_dhasthe\' dhru\_va A niSha\'tto\_.antardyAvA\_ mAhi\'ne\_ harya\'mANaH .
##3.006.04c##  Askre\' sa\_patnI\' a\_jare\_ amR^i\'kte saba\_rdughe\' urugA\_yasya\' dhe\_nU ..
##3.006.05a##  vra\_tA te\' agne maha\_to ma\_hAni\_ tava\_ kratvA\_ roda\'sI\_ A ta\'tantha .
##3.006.05c##  tvaM dU\_to a\'bhavo\_ jAya\'mAna\_stvaM ne\_tA vR^i\'Shabha charShaNI\_nAm ..
##3.006.06a##  R^i\_tasya\' vA ke\_shinA\' yo\_gyAbhi\'rghR^ita\_snuvA\_ rohi\'tA dhu\_ri dhi\'Shva .
##3.006.06c##  athA va\'ha de\_vAnde\'va\_ vishvA\'nsvadhva\_rA kR^i\'Nuhi jAtavedaH ..
##3.006.07a##  di\_vashchi\_dA te\' ruchayanta ro\_kA u\_Sho vi\'bhA\_tIranu\' bhAsi pU\_rvIH .
##3.006.07c##  a\_po yada\'gna u\_shadha\_gvane\'Shu\_ hotu\'rma\_ndrasya\' pa\_naya\'nta de\_vAH ..
##3.006.08a##  u\_rau vA\_ ye a\_ntari\'kShe\_ mada\'nti di\_vo vA\_ ye ro\'cha\_ne santi\' de\_vAH .
##3.006.08c##  UmA\' vA\_ ye su\_havA\'so\_ yaja\'trA Ayemi\_re ra\_thyo\' agne\_ ashvA\'H ..
##3.006.09a##  aibhi\'ragne sa\_ratha\'M yAhya\_rvA~NnA\'nAra\_thaM vA\' vi\_bhavo\_ hyashvA\'H .
##3.006.09c##  patnI\'vatastri\_Mshata\_M trI.Nshcha\' de\_vAna\'nuShva\_dhamA va\'ha mA\_daya\'sva ..
##3.006.10a##  sa hotA\_ yasya\_ roda\'sI chidu\_rvI ya\_j~naMya\'j~nama\_bhi vR^i\_dhe gR^i\'NI\_taH .
##3.006.10c##  prAchI\' adhva\_reva\' tasthatuH su\_meke\' R^i\_tAva\'rI R^i\_tajA\'tasya sa\_tye ..
##3.006.11a##  iLA\'magne puru\_daMsa\'M sa\_niM goH sha\'shvatta\_maM hava\'mAnAya sAdha .
##3.006.11c##  syAnna\'H sU\_nustana\'yo vi\_jAvAgne\_ sA te\' suma\_tirbhU\'tva\_sme ..
##3.007.01a##  pra ya A\_ruH shi\'tipR^i\_ShThasya\' dhA\_serA mA\_tarA\' vivishuH sa\_pta vANI\'H .
##3.007.01c##  pa\_ri\_kShitA\' pi\_tarA\_ saM cha\'rete\_ pra sa\'rsrAte dI\_rghamAyu\'H pra\_yakShe\' ..
##3.007.02a##  di\_vakSha\'so dhe\_navo\_ vR^iShNo\_ ashvA\' de\_vIrA ta\'sthau\_ madhu\'ma\_dvaha\'ntIH .
##3.007.02c##  R^i\_tasya\' tvA\_ sada\'si kShema\_yanta\_M paryekA\' charati varta\_niM gauH ..
##3.007.03a##  A sI\'marohatsu\_yamA\_ bhava\'ntI\_H pati\'shchiki\_tvAnra\'yi\_vidra\'yI\_NAm .
##3.007.03c##  pra nIla\'pR^iShTho ata\_sasya\' dhA\_sestA a\'vAsayatpuru\_dhapra\'tIkaH ..
##3.007.04a##  mahi\' tvA\_ShTramU\_rjaya\'ntIraju\_ryaM sta\'bhU\_yamA\'naM va\_hato\' vahanti .
##3.007.04c##  vya~Nge\'bhirdidyutA\_naH sa\_dhastha\_ ekA\'miva\_ roda\'sI\_ A vi\'vesha ..
##3.007.05a##  jA\_nanti\_ vR^iShNo\' aru\_Shasya\_ sheva\'mu\_ta bra\_dhnasya\_ shAsa\'ne raNanti .
##3.007.05c##  di\_vo\_rucha\'H su\_rucho\_ rocha\'mAnA\_ iLA\_ yeShA\_M gaNyA\_ mAhi\'nA\_ gIH ..
##3.007.06a##  u\_to pi\_tR^ibhyA\'M pra\_vidAnu\_ ghoSha\'M ma\_ho ma\_hadbhyA\'manayanta shU\_Sham .
##3.007.06c##  u\_kShA ha\_ yatra\_ pari\_ dhAna\'ma\_ktoranu\_ svaM dhAma\' jari\_turva\_vakSha\' ..
##3.007.07a##  a\_dhva\_ryubhi\'H pa\_~nchabhi\'H sa\_pta viprA\'H pri\_yaM ra\'kShante\_ nihi\'taM pa\_daM veH .
##3.007.07c##  prA~ncho\' madantyu\_kShaNo\' aju\_ryA de\_vA de\_vAnA\_manu\_ hi vra\_tA guH ..
##3.007.08a##  daivyA\_ hotA\'rA pratha\_mA nyR^i\'~nje sa\_pta pR^i\_kShAsa\'H sva\_dhayA\' madanti .
##3.007.08c##  R^i\_taM shaMsa\'nta R^i\_tamitta A\'hu\_ranu\' vra\_taM vra\'ta\_pA dIdhyA\'nAH ..
##3.007.09a##  vR^i\_ShA\_yante\' ma\_he atyA\'ya pU\_rvIrvR^iShNe\' chi\_trAya\' ra\_shmaya\'H suyA\_mAH .
##3.007.09c##  deva\' hotarma\_ndrata\'rashchiki\_tvAnma\_ho de\_vAnroda\'sI\_ eha va\'kShi ..
##3.007.10a##  pR^i\_kShapra\'yajo draviNaH su\_vAcha\'H suke\_tava\' u\_Shaso\' re\_vadU\'ShuH .
##3.007.10c##  u\_to chi\'dagne mahi\_nA pR^i\'thi\_vyAH kR^i\_taM chi\_dena\_H saM ma\_he da\'shasya ..
##3.007.11a##  iLA\'magne puru\_daMsa\'M sa\_niM goH sha\'shvatta\_maM hava\'mAnAya sAdha .
##3.007.11c##  syAnna\'H sU\_nustana\'yo vi\_jAvAgne\_ sA te\' suma\_tirbhU\'tva\_sme ..
##3.008.01a##  a\_~njanti\_ tvAma\'dhva\_re de\'va\_yanto\_ vana\'spate\_ madhu\'nA\_ daivye\'na .
##3.008.01c##  yadU\_rdhvastiShThA\_ dravi\'Ne\_ha dha\'ttA\_dyadvA\_ kShayo\' mA\_tura\_syA u\_pasthe\' ..
##3.008.02a##  sami\'ddhasya\_ shraya\'mANaH pu\_rastA\_dbrahma\' vanvA\_no a\_jara\'M su\_vIra\'m .
##3.008.02c##  A\_re a\_smadama\'ti\_M bAdha\'mAna\_ uchChra\'yasva maha\_te saubha\'gAya ..
##3.008.03a##  uchChra\'yasva vanaspate\_ varShma\'npR^ithi\_vyA adhi\' .
##3.008.03c##  sumi\'tI mI\_yamA\'no\_ varcho\' dhA ya\_j~navA\'hase ..
##3.008.04a##  yuvA\' su\_vAsA\_H pari\'vIta\_ AgA\_tsa u\_ shreyA\'nbhavati\_ jAya\'mAnaH .
##3.008.04c##  taM dhIrA\'saH ka\_vaya\_ unna\'yanti svA\_dhyo\_3\_\' mana\'sA deva\_yanta\'H ..
##3.008.05a##  jA\_to jA\'yate sudina\_tve ahnA\'M sama\_rya A vi\_dathe\_ vardha\'mAnaH .
##3.008.05c##  pu\_nanti\_ dhIrA\' a\_paso\' manI\_ShA de\'va\_yA vipra\_ udi\'yarti\_ vAcha\'m ..
##3.008.06a##  yAnvo\_ naro\' deva\_yanto\' nimi\_myurvana\'spate\_ svadhi\'tirvA ta\_takSha\' .
##3.008.06c##  te de\_vAsa\_H svara\'vastasthi\_vAMsa\'H pra\_jAva\'da\_sme di\'dhiShantu\_ ratna\'m ..
##3.008.07a##  ye vR^i\_kNAso\_ adhi\_ kShami\_ nimi\'tAso ya\_tasru\'chaH .
##3.008.07c##  te no\' vyantu\_ vArya\'M deva\_trA kShe\'tra\_sAdha\'saH ..
##3.008.08a##  A\_di\_tyA ru\_drA vasa\'vaH sunI\_thA dyAvA\_kShAmA\' pR^ithi\_vI a\_ntari\'kSham .
##3.008.08c##  sa\_joSha\'so ya\_j~nama\'vantu de\_vA U\_rdhvaM kR^i\'Nvantvadhva\_rasya\' ke\_tum ..
##3.008.09a##  ha\_MsA i\'va shreNi\_sho yatA\'nAH shu\_krA vasA\'nA\_H svara\'vo na\_ Agu\'H .
##3.008.09c##  u\_nnI\_yamA\'nAH ka\_vibhi\'H pu\_rastA\'dde\_vA de\_vAnA\_mapi\' yanti\_ pAtha\'H ..
##3.008.10a##  shR^i~NgA\'NI\_vechChR^i\_~NgiNA\_M saM da\'dR^ishre cha\_ShAla\'vanta\_H svara\'vaH pR^ithi\_vyAm .
##3.008.10c##  vA\_ghadbhi\'rvA viha\_ve shroSha\'mANA a\_smA.N a\'vantu pR^ita\_nAjye\'Shu ..
##3.008.11a##  vana\'spate sha\_tava\'lsho\_ vi ro\'ha sa\_hasra\'valshA\_ vi va\_yaM ru\'hema .
##3.008.11c##  yaM tvAma\_yaM svadhi\'ti\_steja\'mAnaH praNi\_nAya\' maha\_te saubha\'gAya ..
##3.009.01a##  sakhA\'yastvA vavR^imahe de\_vaM martA\'sa U\_taye\' .
##3.009.01c##  a\_pAM napA\'taM su\_bhaga\'M su\_dIdi\'tiM su\_pratU\'rtimane\_hasa\'m ..
##3.009.02a##  kAya\'mAno va\_nA tvaM yanmA\_tR^Iraja\'ganna\_paH .
##3.009.02c##  na tatte\' agne pra\_mR^iShe\' ni\_varta\'na\_M yaddU\_re sanni\_hAbha\'vaH ..
##3.009.03a##  ati\' tR^i\_ShTaM va\'vakShi\_thAthai\_va su\_manA\' asi .
##3.009.03c##  praprA\_nye yanti\_ parya\_nya A\'sate\_ yeShA\'M sa\_khye asi\' shri\_taH ..
##3.009.04a##  I\_yi\_vAMsa\_mati\_ sridha\_H shashva\'tI\_rati\' sa\_shchata\'H .
##3.009.04c##  anvI\'mavindannichi\_rAso\' a\_druho\_.apsu si\_Mhami\'va shri\_tam ..
##3.009.05a##  sa\_sR^i\_vAMsa\'miva\_ tmanA\_gnimi\_tthA ti\_rohi\'tam .
##3.009.05c##  aina\'M nayanmAta\_rishvA\' parA\_vato\' de\_vebhyo\' mathi\_taM pari\' ..
##3.009.06a##  taM tvA\_ martA\' agR^ibhNata de\_vebhyo\' havyavAhana .
##3.009.06c##  vishvA\_nyadya\_j~nA.N a\'bhi\_pAsi\' mAnuSha\_ tava\_ kratvA\' yaviShThya ..
##3.009.07a##  tadbha\_draM tava\' da\_MsanA\_ pAkA\'ya chichChadayati .
##3.009.07c##  tvAM yada\'gne pa\_shava\'H sa\_mAsa\'te\_ sami\'ddhamapisharva\_re ..
##3.009.08a##  A ju\'hotA svadhva\_raM shI\_raM pA\'va\_kasho\'chiSham .
##3.009.08c##  A\_shuM dU\_tama\'ji\_raM pra\_tnamIDya\'M shru\_ShTI de\_vaM sa\'paryata ..
##3.009.09a##  trINi\' sha\_tA trI sa\_hasrA\'Nya\_gniM tri\_Mshachcha\' de\_vA nava\' chAsaparyan .
##3.009.09c##  aukSha\'nghR^i\_tairastR^i\'Nanba\_rhira\'smA\_ AdiddhotA\'ra\_M nya\'sAdayanta ..
##3.010.01a##  tvAma\'gne manI\_ShiNa\'H sa\_mrAja\'M charShaNI\_nAm .
##3.010.01c##  de\_vaM martA\'sa indhate\_ sama\'dhva\_re ..
##3.010.02a##  tvAM ya\_j~neShvR^i\_tvija\_magne\_ hotA\'ramILate .
##3.010.02c##  go\_pA R^i\_tasya\' dIdihi\_ sve dame\' ..
##3.010.03a##  sa ghA\_ yaste\_ dadA\'shati sa\_midhA\' jA\_tave\'dase .
##3.010.03c##  so a\'gne dhatte su\_vIrya\_M sa pu\'Shyati ..
##3.010.04a##  sa ke\_tura\'dhva\_rANA\'ma\_gnirde\_vebhi\_rA ga\'mat .
##3.010.04c##  a\_~njA\_naH sa\_pta hotR^i\'bhirha\_viShma\'te ..
##3.010.05a##  pra hotre\' pU\_rvyaM vacho\_.agnaye\' bharatA bR^i\_hat .
##3.010.05c##  vi\_pAM jyotI\'MShi\_ bibhra\'te\_ na ve\_dhase\' ..
##3.010.06a##  a\_gniM va\'rdhantu no\_ giro\_ yato\_ jAya\'ta u\_kthya\'H .
##3.010.06c##  ma\_he vAjA\'ya\_ dravi\'NAya darsha\_taH ..
##3.010.07a##  agne\_ yaji\'ShTho adhva\_re de\_vAnde\'vaya\_te ya\'ja .
##3.010.07c##  hotA\' ma\_ndro vi rA\'ja\_syati\_ sridha\'H ..
##3.010.08a##  sa na\'H pAvaka dIdihi dyu\_mada\_sme su\_vIrya\'m .
##3.010.08c##  bhavA\' sto\_tR^ibhyo\_ anta\'maH sva\_staye\' ..
##3.010.09a##  taM tvA\_ viprA\' vipa\_nyavo\' jAgR^i\_vAMsa\_H sami\'ndhate .
##3.010.09c##  ha\_vya\_vAha\_mama\'rtyaM saho\_vR^idha\'m ..
##3.011.01a##  a\_gnirhotA\' pu\_rohi\'to.adhva\_rasya\_ vicha\'rShaNiH .
##3.011.01c##  sa ve\'da ya\_j~namA\'nu\_Shak ..
##3.011.02a##  sa ha\'vya\_vALama\'rtya u\_shigdU\_tashchano\'hitaH .
##3.011.02c##  a\_gnirdhi\_yA samR^i\'Nvati ..
##3.011.03a##  a\_gnirdhi\_yA sa che\'tati ke\_turya\_j~nasya\' pU\_rvyaH .
##3.011.03c##  artha\_M hya\'sya ta\_raNi\' ..
##3.011.04a##  a\_gniM sU\_nuM sana\'shruta\_M saha\'so jA\_tave\'dasam .
##3.011.04c##  vahni\'M de\_vA a\'kR^iNvata ..
##3.011.05a##  adA\'bhyaH pura/e\_tA vi\_shAma\_gnirmAnu\'ShINAm .
##3.011.05c##  tUrNI\_ ratha\_H sadA\_ nava\'H ..
##3.011.06a##  sA\_hvAnvishvA\' abhi\_yuja\_H kratu\'rde\_vAnA\_mamR^i\'ktaH .
##3.011.06c##  a\_gnistu\_vishra\'vastamaH ..
##3.011.07a##  a\_bhi prayA\'Msi\_ vAha\'sA dA\_shvA.N a\'shnoti\_ martya\'H .
##3.011.07c##  kShaya\'M pAva\_kasho\'chiShaH ..
##3.011.08a##  pari\_ vishvA\'ni\_ sudhi\'tA\_gnera\'shyAma\_ manma\'bhiH .
##3.011.08c##  viprA\'so jA\_tave\'dasaH ..
##3.011.09a##  agne\_ vishvA\'ni\_ vAryA\_ vAje\'Shu saniShAmahe .
##3.011.09c##  tve de\_vAsa\_ eri\'re ..
##3.012.01a##  indrA\'gnI\_ A ga\'taM su\_taM gI\_rbhirnabho\_ vare\'Nyam .
##3.012.01c##  a\_sya pA\'taM dhi\_yeShi\_tA ..
##3.012.02a##  indrA\'gnI jari\_tuH sachA\' ya\_j~no ji\'gAti\_ cheta\'naH .
##3.012.02c##  a\_yA pA\'tami\_maM su\_tam ..
##3.012.03a##  indra\'ma\_gniM ka\'vi\_chChadA\' ya\_j~nasya\' jU\_tyA vR^i\'Ne .
##3.012.03c##  tA soma\'sye\_ha tR^i\'mpatAm ..
##3.012.04a##  to\_shA vR^i\'tra\_haNA\' huve sa\_jitvA\_nApa\'rAjitA .
##3.012.04c##  i\_ndrA\_gnI vA\'ja\_sAta\'mA ..
##3.012.05a##  pra vA\'marchantyu\_kthino\' nIthA\_vido\' jari\_tAra\'H .
##3.012.05c##  indrA\'gnI\_ iSha\_ A vR^i\'Ne ..
##3.012.06a##  indrA\'gnI nava\_tiM puro\' dA\_sapa\'tnIradhUnutam .
##3.012.06c##  sA\_kameke\'na\_ karma\'NA ..
##3.012.07a##  indrA\'gnI\_ apa\'sa\_sparyupa\_ pra ya\'nti dhI\_taya\'H .
##3.012.07c##  R^i\_tasya\' pa\_thyA\_3\_\' anu\' ..
##3.012.08a##  indrA\'gnI tavi\_ShANi\' vAM sa\_dhasthA\'ni\_ prayA\'Msi cha .
##3.012.08c##  yu\_vora\_ptUrya\'M hi\_tam ..
##3.012.09a##  indrA\'gnI rocha\_nA di\_vaH pari\_ vAje\'Shu bhUShathaH .
##3.012.09c##  tadvA\'M cheti\_ pra vI\_rya\'m ..
##3.013.01a##  pra vo\' de\_vAyA\_gnaye\_ barhi\'ShThamarchAsmai .
##3.013.01c##  gama\'dde\_vebhi\_rA sa no\_ yaji\'ShTho ba\_rhirA sa\'dat ..
##3.013.02a##  R^i\_tAvA\_ yasya\_ roda\'sI\_ dakSha\_M sacha\'nta U\_taya\'H .
##3.013.02c##  ha\_viShma\'nta\_stamI\'Late\_ taM sa\'ni\_Shyanto.ava\'se ..
##3.013.03a##  sa ya\_ntA vipra\' eShA\_M sa ya\_j~nAnA\_mathA\_ hi ShaH .
##3.013.03c##  a\_gniM taM vo\' duvasyata\_ dAtA\_ yo vani\'tA ma\_gham ..
##3.013.04a##  sa na\_H sharmA\'Ni vI\_taye\_.agnirya\'chChatu\_ shaMta\'mA .
##3.013.04c##  yato\' naH pru\_ShNava\_dvasu\' di\_vi kShi\_tibhyo\' a\_psvA ..
##3.013.05a##  dI\_di\_vAMsa\_mapU\'rvya\_M vasvI\'bhirasya dhI\_tibhi\'H .
##3.013.05c##  R^ikvA\'No a\_gnimi\'ndhate\_ hotA\'raM vi\_shpati\'M vi\_shAm ..
##3.013.06a##  u\_ta no\_ brahma\'nnaviSha u\_ktheShu\' deva\_hUta\'maH .
##3.013.06c##  shaM na\'H shochA ma\_rudvR^i\_dho.agne\' sahasra\_sAta\'maH ..
##3.013.07a##  nU no\' rAsva sa\_hasra\'vatto\_kava\'tpuShTi\_madvasu\' .
##3.013.07c##  dyu\_mada\'gne su\_vIrya\_M varShi\'ShTha\_manu\'pakShitam ..
##3.014.01a##  A hotA\' ma\_ndro vi\_dathA\'nyasthAtsa\_tyo yajvA\' ka\_vita\'ma\_H sa ve\_dhAH .
##3.014.01c##  vi\_dyudra\'tha\_H saha\'saspu\_tro a\_gniH sho\_chiShke\'shaH pR^ithi\_vyAM pAjo\' ashret ..
##3.014.02a##  ayA\'mi te\_ nama\'+uktiM juShasva\_ R^itA\'va\_stubhya\_M cheta\'te sahasvaH .
##3.014.02c##  vi\_dvA.N A va\'kShi vi\_duSho\_ ni Sha\'tsi\_ madhya\_ A ba\_rhirU\_taye\' yajatra ..
##3.014.03a##  drava\'tAM ta u\_ShasA\' vA\_jaya\'ntI\_ agne\_ vAta\'sya pa\_thyA\'bhi\_rachCha\' .
##3.014.03c##  yatsI\'ma\_~njanti\' pU\_rvyaM ha\_virbhi\_rA va\_ndhure\'va tasthaturduro\_Ne ..
##3.014.04a##  mi\_trashcha\_ tubhya\_M varu\'NaH saha\_svo.agne\_ vishve\' ma\_ruta\'H su\_mnama\'rchan .
##3.014.04c##  yachCho\_chiShA\' sahasasputra\_ tiShThA\' a\_bhi kShi\_tIH pra\_thaya\_nsUryo\_ nR^In ..
##3.014.05a##  va\_yaM te\' a\_dya ra\'ri\_mA hi kAma\'muttA\_naha\'stA\_ nama\'sopa\_sadya\' .
##3.014.05c##  yaji\'ShThena\_ mana\'sA yakShi de\_vAnasre\'dhatA\_ manma\'nA\_ vipro\' agne ..
##3.014.06a##  tvaddhi pu\'tra sahaso\_ vi pU\_rvIrde\_vasya\_ yantyU\_tayo\_ vi vAjA\'H .
##3.014.06c##  tvaM de\'hi saha\_sriNa\'M ra\_yiM no\'.adro\_gheNa\_ vacha\'sA sa\_tyama\'gne ..
##3.014.07a##  tubhya\'M dakSha kavikrato\_ yAnI\_mA deva\_ martA\'so adhva\_re aka\'rma .
##3.014.07c##  tvaM vishva\'sya su\_ratha\'sya bodhi\_ sarva\_M tada\'gne amR^ita svade\_ha ..
##3.015.01a##  vi pAja\'sA pR^i\_thunA\_ shoshu\'chAno\_ bAdha\'sva dvi\_Sho ra\_kShaso\_ amI\'vAH .
##3.015.01c##  su\_sharma\'No bR^iha\_taH sharma\'Ni syAma\_gnera\_haM su\_hava\'sya\_ praNI\'tau ..
##3.015.02a##  tvaM no\' a\_syA u\_Shaso\_ vyu\'ShTau\_ tvaM sUra\_ udi\'te bodhi go\_pAH .
##3.015.02c##  janme\'va\_ nitya\_M tana\'yaM juShasva\_ stoma\'M me agne ta\_nvA\' sujAta ..
##3.015.03a##  tvaM nR^i\_chakShA\' vR^iSha\_bhAnu\' pU\_rvIH kR^i\_ShNAsva\'gne aru\_Sho vi bhA\'hi .
##3.015.03c##  vaso\_ neShi\' cha\_ parShi\_ chAtyaMha\'H kR^i\_dhI no\' rA\_ya u\_shijo\' yaviShTha ..
##3.015.04a##  aShA\'Lho agne vR^iSha\_bho di\'dIhi\_ puro\_ vishvA\_H saubha\'gA saMjigI\_vAn .
##3.015.04c##  ya\_j~nasya\' ne\_tA pra\'tha\_masya\' pA\_yorjAta\'vedo bR^iha\_taH su\'praNIte ..
##3.015.05a##  achChi\'drA\_ sharma\' jaritaH pu\_rUNi\' de\_vA.N achChA\_ dIdyA\'naH sume\_dhAH .
##3.015.05c##  ratho\_ na sasni\'ra\_bhi va\'kShi\_ vAja\_magne\_ tvaM roda\'sI naH su\_meke\' ..
##3.015.06a##  pra pI\'paya vR^iShabha\_ jinva\_ vAjA\_nagne\_ tvaM roda\'sI naH su\_doghe\' .
##3.015.06c##  de\_vebhi\'rdeva su\_ruchA\' ruchA\_no mA no\_ marta\'sya durma\_tiH pari\' ShThAt ..
##3.015.07a##  iLA\'magne puru\_daMsa\'M sa\_niM goH sha\'shvatta\_maM hava\'mAnAya sAdha .
##3.015.07c##  syAnna\'H sU\_nustana\'yo vi\_jAvAgne\_ sA te\' suma\_tirbhU\'tva\_sme ..
##3.016.01a##  a\_yama\_gniH su\_vIrya\_syeshe\' ma\_haH saubha\'gasya .
##3.016.01c##  rA\_ya I\'she svapa\_tyasya\_ goma\'ta\_ Ishe\' vR^itra\_hathA\'nAm ..
##3.016.02a##  i\_maM na\'ro marutaH sashchatA\_ vR^idha\_M yasmi\_nrAya\_H shevR^i\'dhAsaH .
##3.016.02c##  a\_bhi ye santi\_ pR^ita\'nAsu dU\_Dhyo\' vi\_shvAhA\_ shatru\'mAda\_bhuH ..
##3.016.03a##  sa tvaM no\' rA\_yaH shi\'shIhi\_ mIDhvo\' agne su\_vIrya\'sya .
##3.016.03c##  tuvi\'dyumna\_ varShi\'ShThasya pra\_jAva\'to.anamI\_vasya\' shu\_ShmiNa\'H ..
##3.016.04a##  chakri\_ryo vishvA\_ bhuva\'nA\_bhi sA\'sa\_hishchakri\'rde\_veShvA duva\'H .
##3.016.04c##  A de\_veShu\_ yata\'ta\_ A su\_vIrya\_ A shaMsa\' u\_ta nR^i\_NAm ..
##3.016.05a##  mA no\' a\_gne.ama\'taye\_ mAvIra\'tAyai rIradhaH .
##3.016.05c##  mAgotA\'yai sahasasputra\_ mA ni\_de.apa\_ dveShA\_MsyA kR^i\'dhi ..
##3.016.06a##  sha\_gdhi vAja\'sya subhaga pra\_jAva\_to.agne\' bR^iha\_to a\'dhva\_re .
##3.016.06c##  saM rA\_yA bhUya\'sA sR^ija mayo\_bhunA\_ tuvi\'dyumna\_ yasha\'svatA ..
##3.017.01a##  sa\_mi\_dhyamA\'naH pratha\_mAnu\_ dharmA\_ sama\_ktubhi\'rajyate vi\_shvavA\'raH .
##3.017.01c##  sho\_chiShke\'sho ghR^i\_tani\'rNikpAva\_kaH su\'ya\_j~no a\_gnirya\_jathA\'ya de\_vAn ..
##3.017.02a##  yathAya\'jo ho\_trama\'gne pR^ithi\_vyA yathA\' di\_vo jA\'tavedashchiki\_tvAn .
##3.017.02c##  e\_vAnena\' ha\_viShA\' yakShi de\_vAnma\'nu\_Shvadya\_j~naM pra ti\'re\_mama\_dya ..
##3.017.03a##  trINyAyU\'MShi\_ tava\' jAtavedasti\_sra A\_jAnI\'ru\_Shasa\'ste agne .
##3.017.03c##  tAbhi\'rde\_vAnA\_mavo\' yakShi vi\_dvAnathA\' bhava\_ yaja\'mAnAya\_ shaM yoH ..
##3.017.04a##  a\_gniM su\'dI\_tiM su\_dR^isha\'M gR^i\_Nanto\' nama\_syAma\_stveDya\'M jAtavedaH .
##3.017.04c##  tvAM dU\_tama\'ra\_tiM ha\'vya\_vAha\'M de\_vA a\'kR^iNvanna\_mR^ita\'sya\_ nAbhi\'m ..
##3.017.05a##  yastvaddhotA\_ pUrvo\' agne\_ yajI\'yAndvi\_tA cha\_ sattA\' sva\_dhayA\' cha sha\_mbhuH .
##3.017.05c##  tasyAnu\_ dharma\_ pra ya\'jA chiki\_tvo.atha\' no dhA adhva\_raM de\_vavI\'tau ..
##3.018.01a##  bhavA\' no agne su\_manA\_ upe\'tau\_ sakhe\'va\_ sakhye\' pi\_tare\'va sA\_dhuH .
##3.018.01c##  pu\_ru\_druho\_ hi kShi\_tayo\_ janA\'nA\_M prati\' pratI\_chIrda\'hatA\_darA\'tIH ..
##3.018.02a##  tapo\_ Shva\'gne\_ anta\'rA.N a\_mitrA\_ntapA\_ shaMsa\_mara\'ruSha\_H para\'sya .
##3.018.02c##  tapo\' vaso chikitA\_no a\_chittA\_nvi te\' tiShThantAma\_jarA\' a\_yAsa\'H ..
##3.018.03a##  i\_dhmenA\'gna i\_chChamA\'no ghR^i\_tena\' ju\_homi\' ha\_vyaM tara\'se\_ balA\'ya .
##3.018.03c##  yAva\_dIshe\_ brahma\'NA\_ vanda\'mAna i\_mAM dhiya\'M shata\_seyA\'ya de\_vIm ..
##3.018.04a##  uchCho\_chiShA\' sahasasputra stu\_to bR^i\_hadvaya\'H shashamA\_neShu\' dhehi .
##3.018.04c##  re\_vada\'gne vi\_shvAmi\'treShu\_ shaM yorma\'rmR^i\_jmA te\' ta\_nvaM1\_\' bhUri\_ kR^itva\'H ..
##3.018.05a##  kR^i\_dhi ratna\'M susanita\_rdhanA\'nA\_M sa gheda\'gne bhavasi\_ yatsami\'ddhaH .
##3.018.05c##  sto\_turdu\'ro\_Ne su\_bhaga\'sya re\_vatsR^i\_prA ka\_rasnA\' dadhiShe\_ vapU\'MShi ..
##3.019.01a##  a\_gniM hotA\'ra\_M pra vR^i\'Ne mi\_yedhe\_ gR^itsa\'M ka\_viM vi\'shva\_vida\_mamU\'ram .
##3.019.01c##  sa no\' yakShadde\_vatA\'tA\_ yajI\'yAnrA\_ye vAjA\'ya vanate ma\_ghAni\' ..
##3.019.02a##  pra te\' agne ha\_viShma\'tImiya\_rmyachChA\' sudyu\_mnAM rA\_tinI\'M ghR^i\_tAchI\'m .
##3.019.02c##  pra\_da\_kShi\_Nidde\_vatA\'timurA\_NaH saM rA\_tibhi\_rvasu\'bhirya\_j~nama\'shret ..
##3.019.03a##  sa tejI\'yasA\_ mana\'sA\_ tvota\' u\_ta shi\'kSha svapa\_tyasya\' shi\_kShoH .
##3.019.03c##  agne\' rA\_yo nR^ita\'masya\_ prabhU\'tau bhU\_yAma\' te suShTu\_taya\'shcha\_ vasva\'H ..
##3.019.04a##  bhUrI\'Ni\_ hi tve da\'dhi\_re anI\_kAgne\' de\_vasya\_ yajya\'vo\_ janA\'saH .
##3.019.04c##  sa A va\'ha de\_vatA\'tiM yaviShTha\_ shardho\_ yada\_dya di\_vyaM yajA\'si ..
##3.019.05a##  yattvA\_ hotA\'rama\_naja\'nmi\_yedhe\' niShA\_daya\'nto ya\_jathA\'ya de\_vAH .
##3.019.05c##  sa tvaM no\' agne.avi\_teha bo\_dhyadhi\_ shravA\'Msi dhehi nasta\_nUShu\' ..
##3.020.01a##  a\_gnimu\_Shasa\'ma\_shvinA\' dadhi\_krAM vyu\'ShTiShu havate\_ vahni\'ru\_kthaiH .
##3.020.01c##  su\_jyoti\'Sho naH shR^iNvantu de\_vAH sa\_joSha\'so adhva\_raM vA\'vashA\_nAH ..
##3.020.02a##  agne\_ trI te\_ vAji\'nA\_ trI Sha\_dhasthA\' ti\_sraste\' ji\_hvA R^i\'tajAta pU\_rvIH .
##3.020.02c##  ti\_sra u\' te ta\_nvo\' de\_vavA\'tA\_stAbhi\'rnaH pAhi\_ giro\_ apra\'yuchChan ..
##3.020.03a##  agne\_ bhUrI\'Ni\_ tava\' jAtavedo\_ deva\' svadhAvo\_.amR^ita\'sya\_ nAma\' .
##3.020.03c##  yAshcha\' mA\_yA mA\_yinA\'M vishvaminva\_ tve pU\_rvIH sa\'Mda\_dhuH pR^i\'ShTabandho ..
##3.020.04a##  a\_gnirne\_tA bhaga\' iva kShitI\_nAM daivI\'nAM de\_va R^i\'tu\_pA R^i\_tAvA\' .
##3.020.04c##  sa vR^i\'tra\_hA sa\_nayo\' vi\_shvave\'dA\_H parSha\_dvishvAti\' duri\_tA gR^i\_Nanta\'m ..
##3.020.05a##  da\_dhi\_krAma\_gnimu\_Shasa\'M cha de\_vIM bR^iha\_spati\'M savi\_tAra\'M cha de\_vam .
##3.020.05c##  a\_shvinA\' mi\_trAvaru\'NA\_ bhaga\'M cha\_ vasU\'nru\_drA.N A\'di\_tyA.N i\_ha hu\'ve ..
##3.021.01a##  i\_maM no\' ya\_j~nama\_mR^ite\'Shu dhehI\_mA ha\_vyA jA\'tavedo juShasva .
##3.021.01c##  sto\_kAnA\'magne\_ meda\'so ghR^i\_tasya\_ hota\_H prAshA\'na pratha\_mo ni\_Shadya\' ..
##3.021.02a##  ghR^i\_tava\'ntaH pAvaka te sto\_kAH shcho\'tanti\_ meda\'saH .
##3.021.02c##  svadha\'rmande\_vavI\'taye\_ shreShTha\'M no dhehi\_ vArya\'m ..
##3.021.03a##  tubhya\'M sto\_kA ghR^i\'ta\_shchuto.agne\_ viprA\'ya santya .
##3.021.03c##  R^iShi\_H shreShTha\_H sami\'dhyase ya\_j~nasya\' prAvi\_tA bha\'va ..
##3.021.04a##  tubhya\'M shchotantyadhrigo shachIvaH sto\_kAso\' agne\_ meda\'so ghR^i\_tasya\' .
##3.021.04c##  ka\_vi\_sha\_sto bR^i\'ha\_tA bhA\_nunAgA\' ha\_vyA ju\'Shasva medhira ..
##3.021.05a##  oji\'ShThaM te madhya\_to meda\_ udbhR^i\'ta\_M pra te\' va\_yaM da\'dAmahe .
##3.021.05c##  shchota\'nti te vaso sto\_kA adhi\' tva\_chi prati\_ tAnde\'va\_sho vi\'hi ..
##3.022.01a##  a\_yaM so a\_gniryasmi\_nsoma\_mindra\'H su\_taM da\_dhe ja\_Thare\' vAvashA\_naH .
##3.022.01c##  sa\_ha\_sriNa\_M vAja\_matya\_M na sapti\'M sasa\_vAnsanstU\'yase jAtavedaH ..
##3.022.02a##  agne\_ yatte\' di\_vi varcha\'H pR^ithi\_vyAM yadoSha\'dhIShva\_psvA ya\'jatra .
##3.022.02c##  yenA\_ntari\'kShamu\_rvA\'ta\_tantha\' tve\_ShaH sa bhA\_nura\'rNa\_vo nR^i\_chakShA\'H ..
##3.022.03a##  agne\' di\_vo arNa\_machChA\' jigA\_syachChA\' de\_vA.N U\'chiShe\_ dhiShNyA\_ ye .
##3.022.03c##  yA ro\'cha\_ne pa\_rastA\_tsUrya\'sya\_ yAshchA\_vastA\'dupa\_tiShTha\'nta\_ Apa\'H ..
##3.022.04a##  pu\_rI\_ShyA\'so a\_gnaya\'H prAva\_Nebhi\'H sa\_joSha\'saH .
##3.022.04c##  ju\_ShantA\'M ya\_j~nama\_druho\'.anamI\_vA iSho\' ma\_hIH ..
##3.022.05a##  iLA\'magne puru\_daMsa\'M sa\_niM goH sha\'shvatta\_maM hava\'mAnAya sAdha .
##3.022.05c##  syAnna\'H sU\_nustana\'yo vi\_jAvAgne\_ sA te\' suma\_tirbhU\'tva\_sme ..
##3.023.01a##  nirma\'thita\_H sudhi\'ta\_ A sa\_dhasthe\_ yuvA\' ka\_vira\'dhva\_rasya\' praNe\_tA .
##3.023.01c##  jUrya\'tsva\_gnira\_jaro\_ vane\_ShvatrA\' dadhe a\_mR^ita\'M jA\_tave\'dAH ..
##3.023.02a##  ama\'nthiShTA\_M bhAra\'tA re\_vada\_gniM de\_vashra\'vA de\_vavA\'taH su\_dakSha\'m .
##3.023.02c##  agne\_ vi pa\'shya bR^iha\_tAbhi rA\_yeShAM no\' ne\_tA bha\'vatA\_danu\_ dyUn ..
##3.023.03a##  dasha\_ kShipa\'H pU\_rvyaM sI\'majIjana\_nsujA\'taM mA\_tR^iShu\' pri\_yam .
##3.023.03c##  a\_gniM stu\'hi daivavA\_taM de\'vashravo\_ yo janA\'nA\_masa\'dva\_shI ..
##3.023.04a##  ni tvA\' dadhe\_ vara\_ A pR^i\'thi\_vyA iLA\'yAspa\_de su\'dina\_tve ahnA\'m .
##3.023.04c##  dR^i\_Shadva\'tyA\_M mAnu\'Sha Apa\_yAyA\_M sara\'svatyAM re\_vada\'gne didIhi ..
##3.023.05a##  iLA\'magne puru\_daMsa\'M sa\_niM goH sha\'shvatta\_maM hava\'mAnAya sAdha .
##3.023.05c##  syAnna\'H sU\_nustana\'yo vi\_jAvAgne\_ sA te\' suma\_tirbhU\'tva\_sme ..
##3.024.01a##  agne\_ saha\'sva\_ pR^ita\'nA a\_bhimA\'tI\_rapA\'sya .
##3.024.01c##  du\_ShTara\_stara\_nnarA\'tI\_rvarcho\' dhA ya\_j~navA\'hase ..
##3.024.02a##  agna\' i\_LA sami\'dhyase vI\_tiho\'tro\_ ama\'rtyaH .
##3.024.02c##  ju\_Shasva\_ sU no\' adhva\_ram ..
##3.024.03a##  agne\' dyu\_mnena\' jAgR^ive\_ saha\'saH sUnavAhuta .
##3.024.03c##  edaM ba\_rhiH sa\'do\_ mama\' ..
##3.024.04a##  agne\_ vishve\'bhira\_gnibhi\'rde\_vebhi\'rmahayA\_ gira\'H .
##3.024.04c##  ya\_j~neShu\_ ya u\' chA\_yava\'H ..
##3.024.05a##  agne\_ dA dA\_shuShe\' ra\_yiM vI\_rava\'nta\_M parI\'Nasam .
##3.024.05c##  shi\_shI\_hi na\'H sUnu\_mata\'H ..
##3.025.01a##  agne\' di\_vaH sU\_nura\'si\_ prache\'tA\_stanA\' pR^ithi\_vyA u\_ta vi\_shvave\'dAH .
##3.025.01c##  R^idha\'gde\_vA.N i\_ha ya\'jA chikitvaH ..
##3.025.02a##  a\_gniH sa\'noti vI\_ryA\'Ni vi\_dvAnsa\_noti\_ vAja\'ma\_mR^itA\'ya\_ bhUSha\'n .
##3.025.02c##  sa no\' de\_vA.N eha va\'hA purukSho ..
##3.025.03a##  a\_gnirdyAvA\'pR^ithi\_vI vi\_shvaja\'nye\_ A bhA\'ti de\_vI a\_mR^ite\_ amU\'raH .
##3.025.03c##  kShaya\_nvAjai\'H purushcha\_ndro namo\'bhiH ..
##3.025.04a##  agna\_ indra\'shcha dA\_shuSho\' duro\_Ne su\_tAva\'to ya\_j~nami\_hopa\' yAtam .
##3.025.04c##  ama\'rdhantA soma\_peyA\'ya devA ..
##3.025.05a##  agne\' a\_pAM sami\'dhyase duro\_Ne nitya\'H sUno sahaso jAtavedaH .
##3.025.05c##  sa\_dhasthA\'ni ma\_haya\'mAna U\_tI ..
##3.026.01a##  vai\_shvA\_na\_raM mana\'sA\_gniM ni\_chAyyA\' ha\_viShma\'nto anuSha\_tyaM sva\_rvida\'m .
##3.026.01c##  su\_dAnu\'M de\_vaM ra\'thi\_raM va\'sU\_yavo\' gI\_rbhI ra\_NvaM ku\'shi\_kAso\' havAmahe ..
##3.026.02a##  taM shu\_bhrama\_gnimava\'se havAmahe vaishvAna\_raM mA\'ta\_rishvA\'namu\_kthya\'m .
##3.026.02c##  bR^iha\_spati\_M manu\'Sho de\_vatA\'taye\_ vipra\_M shrotA\'ra\_mati\'thiM raghu\_Shyada\'m ..
##3.026.03a##  ashvo\_ na kranda\_~njani\'bhi\_H sami\'dhyate vaishvAna\_raH ku\'shi\_kebhi\'ryu\_geyu\'ge .
##3.026.03c##  sa no\' a\_gniH su\_vIrya\_M svashvya\_M dadhA\'tu\_ ratna\'ma\_mR^ite\'Shu\_ jAgR^i\'viH ..
##3.026.04a##  pra ya\'ntu\_ vAjA\_stavi\'ShIbhira\_gnaya\'H shu\_bhe sammi\'shlA\_H pR^iSha\'tIrayukShata .
##3.026.04c##  bR^i\_ha\_dukSho\' ma\_ruto\' vi\_shvave\'dasa\_H pra ve\'payanti\_ parva\'tA\_.N adA\'bhyAH ..
##3.026.05a##  a\_gni\_shriyo\' ma\_ruto\' vi\_shvakR^i\'ShTaya\_ A tve\_Shamu\_gramava\' Imahe va\_yam .
##3.026.05c##  te svA\_nino\' ru\_driyA\' va\_rShani\'rNijaH si\_MhA na he\_Shakra\'tavaH su\_dAna\'vaH ..
##3.026.06a##  vrAta\'MvrAtaM ga\_NaMga\'NaM susha\_stibhi\'ra\_gnerbhAma\'M ma\_rutA\_moja\' Imahe .
##3.026.06c##  pR^iSha\'dashvAso anava\_bhrarA\'dhaso\_ gantA\'ro ya\_j~naM vi\_dathe\'Shu\_ dhIrA\'H ..
##3.026.07a##  a\_gnira\'smi\_ janma\'nA jA\_tave\'dA ghR^i\_taM me\_ chakShu\'ra\_mR^ita\'M ma A\_san .
##3.026.07c##  a\_rkastri\_dhAtU\_ raja\'so vi\_mAno.aja\'sro gha\_rmo ha\_vira\'smi\_ nAma\' ..
##3.026.08a##  tri\_bhiH pa\_vitrai\_rapu\'po\_ddhya1\_\'rkaM hR^i\_dA ma\_tiM jyoti\_ranu\' prajA\_nan .
##3.026.08c##  varShi\'ShTha\_M ratna\'makR^ita sva\_dhAbhi\_rAdiddyAvA\'pR^ithi\_vI parya\'pashyat ..
##3.026.09a##  sha\_tadhA\'ra\_mutsa\_makShI\'yamANaM vipa\_shchita\'M pi\_tara\_M vaktvA\'nAm .
##3.026.09c##  me\_LiM mada\'ntaM pi\_troru\_pasthe\_ taM ro\'dasI pipR^itaM satya\_vAcha\'m ..
##3.027.01a##  pra vo\_ vAjA\' a\_bhidya\'vo ha\_viShma\'nto ghR^i\_tAchyA\' .
##3.027.01c##  de\_vA~nji\'gAti sumna\_yuH ..
##3.027.02a##  ILe\' a\_gniM vi\'pa\_shchita\'M gi\_rA ya\_j~nasya\_ sAdha\'nam .
##3.027.02c##  shru\_ShTI\_vAna\'M dhi\_tAvA\'nam ..
##3.027.03a##  agne\' sha\_kema\' te va\_yaM yama\'M de\_vasya\' vA\_jina\'H .
##3.027.03c##  ati\_ dveShA\'Msi tarema ..
##3.027.04a##  sa\_mi\_dhyamA\'no adhva\_re\_3\_\'.agniH pA\'va\_ka IDya\'H .
##3.027.04c##  sho\_chiShke\'sha\_stamI\'mahe ..
##3.027.05a##  pR^i\_thu\_pAjA\_ ama\'rtyo ghR^i\_tani\'rNi\_ksvA\'hutaH .
##3.027.05c##  a\_gnirya\_j~nasya\' havya\_vAT ..
##3.027.06a##  taM sa\_bAdho\' ya\_tasru\'cha i\_tthA dhi\_yA ya\_j~nava\'ntaH .
##3.027.06c##  A cha\'krura\_gnimU\_taye\' ..
##3.027.07a##  hotA\' de\_vo ama\'rtyaH pu\_rastA\'deti mA\_yayA\' .
##3.027.07c##  vi\_dathA\'ni pracho\_daya\'n ..
##3.027.08a##  vA\_jI vAje\'Shu dhIyate.adhva\_reShu\_ pra NI\'yate .
##3.027.08c##  vipro\' ya\_j~nasya\_ sAdha\'naH ..
##3.027.09a##  dhi\_yA cha\'kre\_ vare\'Nyo bhU\_tAnA\_M garbha\_mA da\'dhe .
##3.027.09c##  dakSha\'sya pi\_tara\_M tanA\' ..
##3.027.10a##  ni tvA\' dadhe\_ vare\'Nya\_M dakSha\'sye\_LA sa\'haskR^ita .
##3.027.10c##  agne\' sudI\_timu\_shija\'m ..
##3.027.11a##  a\_gniM ya\_ntura\'ma\_ptura\'mR^i\_tasya\_ yoge\' va\_nuSha\'H .
##3.027.11c##  viprA\_ vAjai\_H sami\'ndhate ..
##3.027.12a##  U\_rjo napA\'tamadhva\_re dI\'di\_vAMsa\_mupa\_ dyavi\' .
##3.027.12c##  a\_gnimI\'Le ka\_vikra\'tum ..
##3.027.13a##  I\_Lenyo\' nama\_sya\'sti\_rastamA\'Msi darsha\_taH .
##3.027.13c##  sama\_gniri\'dhyate\_ vR^iShA\' ..
##3.027.14a##  vR^iSho\' a\_gniH sami\'dhya\_te.ashvo\_ na de\'va\_vAha\'naH .
##3.027.14c##  taM ha\_viShma\'nta ILate ..
##3.027.15a##  vR^iSha\'NaM tvA va\_yaM vR^i\'Sha\_nvR^iSha\'Na\_H sami\'dhImahi .
##3.027.15c##  agne\_ dIdya\'taM bR^i\_hat ..
##3.028.01a##  agne\' ju\_Shasva\' no ha\_viH pu\'ro\_LAsha\'M jAtavedaH .
##3.028.01c##  prA\_ta\_HsA\_ve dhi\'yAvaso ..
##3.028.02a##  pu\_ro\_LA a\'gne pacha\_tastubhya\'M vA ghA\_ pari\'ShkR^itaH .
##3.028.02c##  taM ju\'Shasva yaviShThya ..
##3.028.03a##  agne\' vI\_hi pu\'ro\_LAsha\_mAhu\'taM ti\_ro/a\'hnyam .
##3.028.03c##  saha\'saH sU\_nura\'syadhva\_re hi\_taH ..
##3.028.04a##  mAdhya\'Mdine\_ sava\'ne jAtavedaH puro\_LAsha\'mi\_ha ka\'ve juShasva .
##3.028.04c##  agne\' ya\_hvasya\_ tava\' bhAga\_dheya\_M na pra mi\'nanti vi\_dathe\'Shu\_ dhIrA\'H ..
##3.028.05a##  agne\' tR^i\_tIye\_ sava\'ne\_ hi kAni\'ShaH puro\_LAsha\'M sahasaH sUna\_vAhu\'tam .
##3.028.05c##  athA\' de\_veShva\'dhva\_raM vi\'pa\_nyayA\_ dhA ratna\'vantama\_mR^ite\'Shu\_ jAgR^i\'vim ..
##3.028.06a##  agne\' vR^idhA\_na Ahu\'tiM puro\_LAsha\'M jAtavedaH .
##3.028.06c##  ju\_Shasva\' ti\_ro/a\'hnyam ..
##3.029.01a##  astI\_dama\'dhi\_mantha\'na\_masti\' pra\_jana\'naM kR^i\_tam .
##3.029.01c##  e\_tAM vi\_shpatnI\_mA bha\'rA\_gniM ma\'nthAma pU\_rvathA\' ..
##3.029.02a##  a\_raNyo\_rnihi\'to jA\_tave\'dA\_ garbha\' iva\_ sudhi\'to ga\_rbhiNI\'Shu .
##3.029.02c##  di\_vedi\'va\_ IDyo\' jAgR^i\_vadbhi\'rha\_viShma\'dbhirmanu\_Shye\'bhira\_gniH ..
##3.029.03a##  u\_ttA\_nAyA\_mava\' bharA chiki\_tvAnsa\_dyaH pravI\'tA\_ vR^iSha\'NaM jajAna .
##3.029.03c##  a\_ru\_ShastU\'po\_ rusha\'dasya\_ pAja\_ iLA\'yAspu\_tro va\_yune\'.ajaniShTa ..
##3.029.04a##  iLA\'yAstvA pa\_de va\_yaM nAbhA\' pR^ithi\_vyA adhi\' .
##3.029.04c##  jAta\'vedo\_ ni dhI\'ma\_hyagne\' ha\_vyAya\_ voLha\'ve ..
##3.029.05a##  mantha\'tA naraH ka\_vimadva\'yanta\_M prache\'tasama\_mR^ita\'M su\_pratI\'kam .
##3.029.05c##  ya\_j~nasya\' ke\_tuM pra\'tha\_maM pu\_rastA\'da\_gniM na\'ro janayatA su\_sheva\'m ..
##3.029.06a##  yadI\_ mantha\'nti bA\_hubhi\_rvi ro\'cha\_te.ashvo\_ na vA\_jya\'ru\_Sho vane\_ShvA .
##3.029.06c##  chi\_tro na yAma\'nna\_shvino\_rani\'vR^ita\_H pari\' vR^iNa\_ktyashma\'na\_stR^iNA\_ daha\'n ..
##3.029.07a##  jA\_to a\_gnI ro\'chate\_ cheki\'tAno vA\_jI vipra\'H kavisha\_staH su\_dAnu\'H .
##3.029.07c##  yaM de\_vAsa\_ IDya\'M vishva\_vida\'M havya\_vAha\_mada\'dhuradhva\_reShu\' ..
##3.029.08a##  sIda\' hota\_H sva u\' lo\_ke chi\'ki\_tvAnsA\_dayA\' ya\_j~naM su\'kR^i\_tasya\_ yonau\' .
##3.029.08c##  de\_vA\_vIrde\_vAnha\_viShA\' yajA\_syagne\' bR^i\_hadyaja\'mAne\_ vayo\' dhAH ..
##3.029.09a##  kR^i\_Nota\' dhU\_maM vR^iSha\'NaM sakhA\_yo.asre\'dhanta itana\_ vAja\_machCha\' .
##3.029.09c##  a\_yama\_gniH pR^i\'tanA\_ShAT su\_vIro\_ yena\' de\_vAso\_ asa\'hanta\_ dasyU\'n ..
##3.029.10a##  a\_yaM te\_ yoni\'rR^i\_tviyo\_ yato\' jA\_to aro\'chathAH .
##3.029.10c##  taM jA\_nanna\'gna\_ A sI\_dAthA\' no vardhayA\_ gira\'H ..
##3.029.11a##  tanU\_napA\'duchyate\_ garbha\' Asu\_ro narA\_shaMso\' bhavati\_ yadvi\_jAya\'te .
##3.029.11c##  mA\_ta\_rishvA\_ yadami\'mIta mA\_tari\_ vAta\'sya\_ sargo\' abhava\_tsarI\'maNi ..
##3.029.12a##  su\_ni\_rmathA\_ nirma\'thitaH suni\_dhA nihi\'taH ka\_viH .
##3.029.12c##  agne\' svadhva\_rA kR^i\'Nu de\_vAnde\'vaya\_te ya\'ja ..
##3.029.13a##  ajI\'jananna\_mR^ita\_M martyA\'so.asre\_mANa\'M ta\_raNi\'M vI\_Luja\'mbham .
##3.029.13c##  dasha\_ svasA\'ro a\_gruva\'H samI\_chIH pumA\'MsaM jA\_tama\_bhi saM ra\'bhante ..
##3.029.14a##  pra sa\_ptaho\'tA sana\_kAda\'rochata mA\_turu\_pasthe\_ yadasho\'cha\_dUdha\'ni .
##3.029.14c##  na ni mi\'Shati su\_raNo\' di\_vedi\'ve\_ yadasu\'rasya ja\_TharA\_dajA\'yata ..
##3.029.15a##  a\_mi\_trA\_yudho\' ma\_rutA\'miva pra\_yAH pra\'thama\_jA brahma\'No\_ vishva\_midvi\'duH .
##3.029.15c##  dyu\_mnava\_dbrahma\' kushi\_kAsa\_ eri\'ra\_ eka\'/eko\_ dame\' a\_gniM samI\'dhire ..
##3.029.16a##  yada\_dya tvA\' praya\_ti ya\_j~ne a\_sminhota\'shchiki\_tvo.avR^i\'NImahI\_ha .
##3.029.16c##  dhru\_vama\'yA dhru\_vamu\_tAsha\'miShThAH prajA\_nanvi\_dvA.N upa\' yAhi\_ soma\'m ..
##3.030.01a##  i\_chChanti\' tvA so\_myAsa\_H sakhA\'yaH su\_nvanti\_ soma\_M dadha\'ti\_ prayA\'Msi .
##3.030.01c##  titi\'kShante a\_bhisha\'sti\_M janA\'nA\_mindra\_ tvadA kashcha\_na hi pra\'ke\_taH ..
##3.030.02a##  na te\' dU\_re pa\'ra\_mA chi\_drajA\_MsyA tu pra yA\'hi harivo\_ hari\'bhyAm .
##3.030.02c##  sthi\_rAya\_ vR^iShNe\_ sava\'nA kR^i\_temA yu\_ktA grAvA\'NaH samidhA\_ne a\_gnau ..
##3.030.03a##  indra\'H su\_shipro\' ma\_ghavA\_ taru\'tro ma\_hAvrA\'tastuvikU\_rmirR^ighA\'vAn .
##3.030.03c##  yadu\_gro dhA bA\'dhi\_to martye\'Shu\_ kva1\_\' tyA te\' vR^iShabha vI\_ryA\'Ni ..
##3.030.04a##  tvaM hi ShmA\' chyA\_vaya\_nnachyu\'tA\_nyeko\' vR^i\_trA chara\'si\_ jighna\'mAnaH .
##3.030.04c##  tava\_ dyAvA\'pR^ithi\_vI parva\'tA\_so.anu\' vra\_tAya\_ nimi\'teva tasthuH ..
##3.030.05a##  u\_tAbha\'ye puruhUta\_ shravo\'bhi\_reko\' dR^i\_Lhama\'vado vR^itra\_hA san .
##3.030.05c##  i\_me chi\'dindra\_ roda\'sI apA\_re yatsa\'MgR^i\_bhNA ma\'ghavankA\_shiritte\' ..
##3.030.06a##  pra sU ta\' indra pra\_vatA\_ hari\'bhyA\_M pra te\_ vajra\'H pramR^i\_Nanne\'tu\_ shatrU\'n .
##3.030.06c##  ja\_hi pra\'tI\_cho a\'nU\_chaH parA\'cho\_ vishva\'M sa\_tyaM kR^i\'Nuhi vi\_ShTama\'stu ..
##3.030.07a##  yasmai\_ dhAyu\_rada\'dhA\_ martyA\_yAbha\'ktaM chidbhajate ge\_hyaM1\_\' saH .
##3.030.07c##  bha\_drA ta\' indra suma\_tirghR^i\_tAchI\' sa\_hasra\'dAnA puruhUta rA\_tiH ..
##3.030.08a##  sa\_hadA\'nuM puruhUta kShi\_yanta\'maha\_stami\'ndra\_ saM pi\'Na\_kkuNA\'rum .
##3.030.08c##  a\_bhi vR^i\_traM vardha\'mAna\_M piyA\'ruma\_pAda\'mindra ta\_vasA\' jaghantha ..
##3.030.09a##  ni sA\'ma\_nAmi\'Shi\_rAmi\'ndra\_ bhUmi\'M ma\_hIma\'pA\_rAM sada\'ne sasattha .
##3.030.09c##  asta\'bhnA\_ddyAM vR^i\'Sha\_bho a\_ntari\'kSha\_marSha\_ntvApa\_stvaye\_ha prasU\'tAH ..
##3.030.10a##  a\_lA\_tR^i\_No va\_la i\'ndra vra\_jo goH pu\_rA hanto\_rbhaya\'mAno\_ vyA\'ra .
##3.030.10c##  su\_gAnpa\_tho a\'kR^iNonni\_raje\_ gAH prAva\_nvANI\'H puruhU\_taM dhama\'ntIH ..
##3.030.11a##  eko\_ dve vasu\'matI samI\_chI indra\_ A pa\'prau pR^ithi\_vImu\_ta dyAm .
##3.030.11c##  u\_tAntari\'kShAda\_bhi na\'H samI\_ka i\_Sho ra\_thIH sa\_yuja\'H shUra\_ vAjA\'n ..
##3.030.12a##  disha\_H sUryo\_ na mi\'nAti\_ pradi\'ShTA di\_vedi\'ve\_ harya\'shvaprasUtAH .
##3.030.12c##  saM yadAna\_Ladhva\'na\_ Adidashvai\'rvi\_mocha\'naM kR^iNute\_ tattva\'sya ..
##3.030.13a##  didR^i\'kShanta u\_Shaso\_ yAma\'nna\_ktorvi\_vasva\'tyA\_ mahi\' chi\_tramanI\'kam .
##3.030.13c##  vishve\' jAnanti mahi\_nA yadAgA\_dindra\'sya\_ karma\_ sukR^i\'tA pu\_rUNi\' ..
##3.030.14a##  mahi\_ jyoti\_rnihi\'taM va\_kShaNA\'svA\_mA pa\_kvaM cha\'rati\_ bibhra\'tI\_ gauH .
##3.030.14c##  vishva\_M svAdma\_ sambhR^i\'tamu\_sriyA\'yA\_M yatsI\_mindro\_ ada\'dhA\_dbhoja\'nAya ..
##3.030.15a##  indra\_ dR^ihya\' yAmako\_shA a\'bhUvanya\_j~nAya\' shikSha gR^iNa\_te sakhi\'bhyaH .
##3.030.15c##  du\_rmA\_yavo\' du\_revA\_ martyA\'so niSha\_~NgiNo\' ri\_pavo\_ hantvA\'saH ..
##3.030.16a##  saM ghoSha\'H shR^iNve.ava\_maira\_mitrai\'rja\_hI nye\'Shva\_shani\_M tapi\'ShThAm .
##3.030.16c##  vR^i\_shchema\_dhastA\_dvi ru\'jA\_ saha\'sva ja\_hi rakSho\' maghavanra\_ndhaya\'sva ..
##3.030.17a##  udvR^i\'ha\_ rakSha\'H sa\_hamU\'lamindra vR^i\_shchA madhya\_M pratyagra\'M shR^iNIhi .
##3.030.17c##  A kIva\'taH sala\_lUka\'M chakartha brahma\_dviShe\_ tapu\'ShiM he\_tima\'sya ..
##3.030.18a##  sva\_staye\' vA\_jibhi\'shcha praNeta\_H saM yanma\_hIriSha\' A\_satsi\' pU\_rvIH .
##3.030.18c##  rA\_yo va\_ntAro\' bR^iha\_taH syA\'mA\_sme a\'stu\_ bhaga\' indra pra\_jAvA\'n ..
##3.030.19a##  A no\' bhara\_ bhaga\'mindra dyu\_manta\_M ni te\' de\_ShNasya\' dhImahi prare\_ke .
##3.030.19c##  U\_rva i\'va paprathe\_ kAmo\' a\_sme tamA pR^i\'Na vasupate\_ vasU\'nAm ..
##3.030.20a##  i\_maM kAma\'M mandayA\_ gobhi\_rashvai\'shcha\_ndrava\'tA\_ rAdha\'sA pa\_pratha\'shcha .
##3.030.20c##  sva\_ryavo\' ma\_tibhi\_stubhya\_M viprA\_ indrA\'ya\_ vAha\'H kushi\_kAso\' akran ..
##3.030.21a##  A no\' go\_trA da\'rdR^ihi gopate\_ gAH sama\_smabhya\'M sa\_nayo\' yantu\_ vAjA\'H .
##3.030.21c##  di\_vakShA\' asi vR^iShabha sa\_tyashu\'Shmo\_.asmabhya\_M su ma\'ghavanbodhi go\_dAH ..
##3.030.22a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.030.22c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.031.01a##  shAsa\_dvahni\'rduhi\_turna\_ptya\'M gAdvi\_dvA.N R^i\_tasya\_ dIdhi\'tiM sapa\_ryan .
##3.031.01c##  pi\_tA yatra\' duhi\_tuH seka\'mR^i\_~njansaM sha\_gmye\'na\_ mana\'sA dadha\_nve ..
##3.031.02a##  na jA\_maye\_ tAnvo\' ri\_kthamA\'raikcha\_kAra\_ garbha\'M sani\_turni\_dhAna\'m .
##3.031.02c##  yadI\' mA\_taro\' ja\_naya\'nta\_ vahni\'ma\_nyaH ka\_rtA su\_kR^ito\'ra\_nya R^i\_ndhan ..
##3.031.03a##  a\_gnirja\'j~ne ju\_hvA\_3\_\' reja\'mAno ma\_haspu\_trA.N a\'ru\_Shasya\' pra\_yakShe\' .
##3.031.03c##  ma\_hAngarbho\_ mahyA jA\_tame\'ShAM ma\_hI pra\_vR^iddharya\'shvasya ya\_j~naiH ..
##3.031.04a##  a\_bhi jaitrI\'rasachanta spR^idhA\_naM mahi\_ jyoti\_stama\'so\_ nira\'jAnan .
##3.031.04c##  taM jA\'na\_tIH pratyudA\'yannu\_ShAsa\_H pati\_rgavA\'mabhava\_deka\_ indra\'H ..
##3.031.05a##  vI\_Lau sa\_tIra\_bhi dhIrA\' atR^indanprA\_chAhi\'nva\_nmana\'sA sa\_pta viprA\'H .
##3.031.05c##  vishvA\'mavindanpa\_thyA\'mR^i\_tasya\' prajA\_nannittA nama\_sA vi\'vesha ..
##3.031.06a##  vi\_dadyadI\' sa\_ramA\' ru\_gNamadre\_rmahi\_ pAtha\'H pU\_rvyaM sa\_dhrya\'kkaH .
##3.031.06c##  agra\'M nayatsu\_padyakSha\'rANA\_machChA\_ rava\'M pratha\_mA jA\'na\_tI gA\'t ..
##3.031.07a##  aga\'chChadu\_ vipra\'tamaH sakhI\_yannasU\'dayatsu\_kR^ite\_ garbha\_madri\'H .
##3.031.07c##  sa\_sAna\_ maryo\_ yuva\'bhirmakha\_syannathA\'bhava\_da~Ngi\'rAH sa\_dyo archa\'n ..
##3.031.08a##  sa\_taHsa\'taH prati\_mAna\'M puro\_bhUrvishvA\' veda\_ jani\'mA\_ hanti\_ shuShNa\'m .
##3.031.08c##  pra No\' di\_vaH pa\'da\_vIrga\_vyurarcha\_nsakhA\_ sakhI\'.Nramu~ncha\_nnira\'va\_dyAt ..
##3.031.09a##  ni ga\'vya\_tA mana\'sA sedura\_rkaiH kR^i\'NvA\_nAso\' amR^ita\_tvAya\' gA\_tum .
##3.031.09c##  i\_daM chi\_nnu sada\'na\_M bhUrye\'ShA\_M yena\_ mAsA\_.N asi\'ShAsannR^i\_tena\' ..
##3.031.10a##  sa\_mpashya\'mAnA amadanna\_bhi svaM paya\'H pra\_tnasya\_ reta\'so\_ dughA\'nAH .
##3.031.10c##  vi roda\'sI atapa\_dghoSha\' eShAM jA\_te ni\_ShThAmada\'dhu\_rgoShu\' vI\_rAn ..
##3.031.11a##  sa jA\_tebhi\'rvR^itra\_hA sedu\' ha\_vyairudu\_sriyA\' asR^ija\_dindro\' a\_rkaiH .
##3.031.11c##  u\_rU\_chya\'smai ghR^i\_tava\_dbhara\'ntI\_ madhu\_ svAdma\' duduhe\_ jenyA\_ gauH ..
##3.031.12a##  pi\_tre chi\'chchakru\_H sada\'na\_M sama\'smai\_ mahi\_ tviShI\'matsu\_kR^ito\_ vi hi khyan .
##3.031.12c##  vi\_Shka\_bhnanta\_H skambha\'nenA\_ jani\'trI\_ AsI\'nA U\_rdhvaM ra\'bha\_saM vi mi\'nvan ..
##3.031.13a##  ma\_hI yadi\' dhi\_ShaNA\' shi\_shnathe\_ dhAtsa\'dyo\_vR^idha\'M vi\_bhvaM1\_\' roda\'syoH .
##3.031.13c##  giro\_ yasmi\'nnanava\_dyAH sa\'mI\_chIrvishvA\_ indrA\'ya\_ tavi\'ShI\_ranu\'ttAH ..
##3.031.14a##  mahyA te\' sa\_khyaM va\'shmi sha\_ktIrA vR^i\'tra\_ghne ni\_yuto\' yanti pU\_rvIH .
##3.031.14c##  mahi\' sto\_tramava\_ Aga\'nma sU\_rera\_smAka\_M su ma\'ghavanbodhi go\_pAH ..
##3.031.15a##  mahi\_ kShetra\'M pu\_ru shcha\_ndraM vi\'vi\_dvAnAditsakhi\'bhyashcha\_ratha\_M samai\'rat .
##3.031.15c##  indro\_ nR^ibhi\'rajana\_ddIdyA\'naH sA\_kaM sUrya\'mu\_Shasa\'M gA\_tuma\_gnim ..
##3.031.16a##  a\_pashchi\'de\_Sha vi\_bhvo\_3\_\' damU\'nA\_H pra sa\_dhrIchI\'rasR^ijadvi\_shvashcha\'ndrAH .
##3.031.16c##  madhva\'H punA\_nAH ka\_vibhi\'H pa\_vitrai\_rdyubhi\'rhinvantya\_ktubhi\_rdhanu\'trIH ..
##3.031.17a##  anu\' kR^i\_ShNe vasu\'dhitI jihAte u\_bhe sUrya\'sya ma\_MhanA\_ yaja\'tre .
##3.031.17c##  pari\_ yatte\' mahi\_mAna\'M vR^i\_jadhyai\_ sakhA\'ya indra\_ kAmyA\' R^iji\_pyAH ..
##3.031.18a##  pati\'rbhava vR^itrahansU\_nR^itA\'nAM gi\_rAM vi\_shvAyu\'rvR^iSha\_bho va\'yo\_dhAH .
##3.031.18c##  A no\' gahi sa\_khyebhi\'H shi\_vebhi\'rma\_hAnma\_hIbhi\'rU\_tibhi\'H sara\_Nyan ..
##3.031.19a##  tama\'~Ngira\_svannama\'sA sapa\_ryannavya\'M kR^iNomi\_ sanya\'se purA\_jAm .
##3.031.19c##  druho\_ vi yA\'hi bahu\_lA ade\'vI\_H sva\'shcha no maghavansA\_taye\' dhAH ..
##3.031.20a##  miha\'H pAva\_kAH prata\'tA abhUvansva\_sti na\'H pipR^ihi pA\_ramA\'sAm .
##3.031.20c##  indra\_ tvaM ra\'thi\_raH pA\'hi no ri\_Sho ma\_kShUma\'kShU kR^iNuhi go\_jito\' naH ..
##3.031.21a##  ade\'diShTa vR^itra\_hA gopa\'ti\_rgA a\_ntaH kR^i\_ShNA.N a\'ru\_ShairdhAma\'bhirgAt .
##3.031.21c##  pra sU\_nR^itA\' di\_shamA\'na R^i\_tena\_ dura\'shcha\_ vishvA\' avR^iNo\_dapa\_ svAH ..
##3.031.22a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.031.22c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.032.01a##  indra\_ soma\'M somapate\_ pibe\_maM mAdhya\'Mdina\_M sava\'na\_M chAru\_ yatte\' .
##3.032.01c##  pra\_pruthyA\_ shipre\' maghavannR^ijIShinvi\_muchyA\_ harI\' i\_ha mA\'dayasva ..
##3.032.02a##  gavA\'shiraM ma\_nthina\'mindra shu\_kraM pibA\_ soma\'M rari\_mA te\_ madA\'ya .
##3.032.02c##  bra\_hma\_kR^itA\_ mAru\'tenA ga\_Nena\' sa\_joShA\' ru\_draistR^i\_padA vR^i\'Shasva ..
##3.032.03a##  ye te\_ shuShma\_M ye tavi\'ShI\_mava\'rdha\_nnarcha\'nta indra ma\_ruta\'sta\_ oja\'H .
##3.032.03c##  mAdhya\'Mdine\_ sava\'ne vajrahasta\_ pibA\' ru\_drebhi\_H saga\'NaH sushipra ..
##3.032.04a##  ta innva\'sya\_ madhu\'madvivipra\_ indra\'sya\_ shardho\' ma\_ruto\_ ya Asa\'n .
##3.032.04c##  yebhi\'rvR^i\_trasye\'Shi\_to vi\_vedA\'ma\_rmaNo\_ manya\'mAnasya\_ marma\' ..
##3.032.05a##  ma\_nu\_Shvadi\'ndra\_ sava\'naM juShA\_NaH pibA\_ soma\_M shashva\'te vI\_ryA\'ya .
##3.032.05c##  sa A va\'vR^itsva haryashva ya\_j~naiH sa\'ra\_Nyubhi\'ra\_po arNA\' sisarShi ..
##3.032.06a##  tvama\_po yaddha\' vR^i\_traM ja\'gha\_nvA.N atyA\'.N iva\_ prAsR^i\'ja\_H sarta\_vAjau .
##3.032.06c##  shayA\'namindra\_ chara\'tA va\_dhena\' vavri\_vAMsa\_M pari\' de\_vIrade\'vam ..
##3.032.07a##  yajA\'ma\_ innama\'sA vR^i\_ddhamindra\'M bR^i\_hanta\'mR^i\_Shvama\_jara\_M yuvA\'nam .
##3.032.07c##  yasya\' pri\_ye ma\_matu\'rya\_j~niya\'sya\_ na roda\'sI mahi\_mAna\'M ma\_mAte\' ..
##3.032.08a##  indra\'sya\_ karma\_ sukR^i\'tA pu\_rUNi\' vra\_tAni\' de\_vA na mi\'nanti\_ vishve\' .
##3.032.08c##  dA\_dhAra\_ yaH pR^i\'thi\_vIM dyAmu\_temAM ja\_jAna\_ sUrya\'mu\_Shasa\'M su\_daMsA\'H ..
##3.032.09a##  adro\'gha sa\_tyaM tava\_ tanma\'hi\_tvaM sa\_dyo yajjA\_to api\'bo ha\_ soma\'m .
##3.032.09c##  na dyAva\' indra ta\_vasa\'sta\_ ojo\_ nAhA\_ na mAsA\'H sha\_rado\' varanta ..
##3.032.10a##  tvaM sa\_dyo a\'pibo jA\_ta i\'ndra\_ madA\'ya\_ soma\'M para\_me vyo\'man .
##3.032.10c##  yaddha\_ dyAvA\'pR^ithi\_vI Avi\'veshI\_rathA\'bhavaH pU\_rvyaH kA\_rudhA\'yAH ..
##3.032.11a##  aha\_nnahi\'M pari\_shayA\'na\_marNa\' ojA\_yamA\'naM tuvijAta\_ tavyA\'n .
##3.032.11c##  na te\' mahi\_tvamanu\' bhU\_dadha\_ dyauryada\_nyayA\' sphi\_gyA\_3\_\' kShAmava\'sthAH ..
##3.032.12a##  ya\_j~no hi ta\' indra\_ vardha\'no\_ bhUdu\_ta pri\_yaH su\_taso\'mo mi\_yedha\'H .
##3.032.12c##  ya\_j~nena\' ya\_j~nama\'va ya\_j~niya\_H sanya\_j~naste\_ vajra\'mahi\_hatya\' Avat ..
##3.032.13a##  ya\_j~nenendra\_mava\_sA cha\'kre a\_rvAgaina\'M su\_mnAya\_ navya\'se vavR^ityAm .
##3.032.13c##  yaH stome\'bhirvAvR^i\_dhe pU\_rvyebhi\_ryo ma\'dhya\_mebhi\'ru\_ta nUta\'nebhiH ..
##3.032.14a##  vi\_veSha\_ yanmA\' dhi\_ShaNA\' ja\_jAna\_ stavai\' pu\_rA pAryA\_dindra\_mahna\'H .
##3.032.14c##  aMha\'so\_ yatra\' pI\_para\_dyathA\' no nA\_veva\_ yAnta\'mu\_bhaye\' havante ..
##3.032.15a##  ApU\'rNo asya ka\_lasha\_H svAhA\_ sekte\'va\_ kosha\'M sisiche\_ piba\'dhyai .
##3.032.15c##  samu\' pri\_yA Ava\'vR^itra\_nmadA\'ya pradakShi\_Nida\_bhi somA\'sa\_ indra\'m ..
##3.032.16a##  na tvA\' gabhI\_raH pu\'ruhUta\_ sindhu\_rnAdra\'ya\_H pari\_ Shanto\' varanta .
##3.032.16c##  i\_tthA sakhi\'bhya iShi\_to yadi\_ndrA dR^i\_LhaM chi\_daru\'jo\_ gavya\'mU\_rvam ..
##3.032.17a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.032.17c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.033.01a##  pra parva\'tAnAmusha\_tI u\_pasthA\_dashve\' iva\_ viShi\'te\_ hAsa\'mAne .
##3.033.01c##  gAve\'va shu\_bhre mA\_tarA\' rihA\_Ne vipA\'T Chutu\_drI paya\'sA javete ..
##3.033.02a##  indre\'Shite prasa\_vaM bhikSha\'mANe\_ achChA\' samu\_draM ra\_thye\'va yAthaH .
##3.033.02c##  sa\_mA\_rA\_Ne U\_rmibhi\_H pinva\'mAne a\_nyA vA\'ma\_nyAmapye\'ti shubhre ..
##3.033.03a##  achChA\_ sindhu\'M mA\_tR^ita\'mAmayAsa\_M vipA\'shamu\_rvIM su\_bhagA\'maganma .
##3.033.03c##  va\_tsami\'va mA\_tarA\' saMrihA\_Ne sa\'mA\_naM yoni\_manu\' sa\_Mchara\'ntI ..
##3.033.04a##  e\_nA va\_yaM paya\'sA\_ pinva\'mAnA\_ anu\_ yoni\'M de\_vakR^i\'ta\_M chara\'ntIH .
##3.033.04c##  na varta\'ve prasa\_vaH sarga\'taktaH ki\_Myurvipro\' na\_dyo\' johavIti ..
##3.033.05a##  rama\'dhvaM me\_ vacha\'se so\_myAya\_ R^itA\'varI\_rupa\' muhU\_rtamevai\'H .
##3.033.05c##  pra sindhu\_machChA\' bR^iha\_tI ma\'nI\_ShAva\_syura\'hve kushi\_kasya\' sU\_nuH ..
##3.033.06a##  indro\' a\_smA.N a\'rada\_dvajra\'bAhu\_rapA\'hanvR^i\_traM pa\'ri\_dhiM na\_dInA\'m .
##3.033.06c##  de\_vo\'.anayatsavi\_tA su\'pA\_Nistasya\' va\_yaM pra\'sa\_ve yA\'ma u\_rvIH ..
##3.033.07a##  pra\_vAchya\'M shashva\_dhA vI\_ryaM1\_\' tadindra\'sya\_ karma\_ yadahi\'M vivR^i\_shchat .
##3.033.07c##  vi vajre\'Na pari\_Shado\' jaghA\_nAya\_nnApo.aya\'nami\_chChamA\'nAH ..
##3.033.08a##  e\_tadvacho\' jarita\_rmApi\' mR^iShThA\_ A yatte\_ ghoShA\_nutta\'rA yu\_gAni\' .
##3.033.08c##  u\_ktheShu\' kAro\_ prati\' no juShasva\_ mA no\_ ni ka\'H puruSha\_trA nama\'ste ..
##3.033.09a##  o Shu sva\'sAraH kA\_rave\' shR^iNota ya\_yau vo\' dU\_rAdana\'sA\_ rathe\'na .
##3.033.09c##  ni ShU na\'madhva\_M bhava\'tA supA\_rA a\'dho/a\_kShAH si\'ndhavaH sro\_tyAbhi\'H ..
##3.033.10a##  A te\' kAro shR^iNavAmA\_ vachA\'Msi ya\_yAtha\' dU\_rAdana\'sA\_ rathe\'na .
##3.033.10c##  ni te\' naMsai pIpyA\_neva\_ yoShA\_ maryA\'yeva ka\_nyA\' shashva\_chai te\' ..
##3.033.11a##  yada\_~Nga tvA\' bhara\_tAH sa\_Mtare\'yurga\_vyangrAma\' iShi\_ta indra\'jUtaH .
##3.033.11c##  arShA\_daha\' prasa\_vaH sarga\'takta\_ A vo\' vR^iNe suma\_tiM ya\_j~niyA\'nAm ..
##3.033.12a##  atA\'riShurbhara\_tA ga\_vyava\_H samabha\'kta\_ vipra\'H suma\_tiM na\_dInA\'m .
##3.033.12c##  pra pi\'nvadhvami\_Shaya\'ntIH su\_rAdhA\_ A va\_kShaNA\'H pR^i\_Nadhva\'M yA\_ta shIbha\'m ..
##3.033.13a##  udva\' U\_rmiH shamyA\' ha\_ntvApo\_ yoktrA\'Ni mu~nchata .
##3.033.13c##  mAdu\'ShkR^itau\_ vye\'nasA\_ghnyau shUna\_mAra\'tAm ..
##3.034.01a##  indra\'H pU\_rbhidAti\'ra\_ddAsa\'ma\_rkairvi\_dadva\'su\_rdaya\'mAno\_ vi shatrU\'n .
##3.034.01c##  brahma\'jUtasta\_nvA\' vAvR^idhA\_no bhUri\'dAtra\_ ApR^i\'Na\_droda\'sI u\_bhe ..
##3.034.02a##  ma\_khasya\' te tavi\_Shasya\_ pra jU\_timiya\'rmi\_ vAcha\'ma\_mR^itA\'ya\_ bhUSha\'n .
##3.034.02c##  indra\' kShitI\_nAma\'si\_ mAnu\'ShINAM vi\_shAM daivI\'nAmu\_ta pU\'rva\_yAvA\' ..
##3.034.03a##  indro\' vR^i\_trama\'vR^iNo\_chChardha\'nIti\_H pra mA\_yinA\'maminA\_dvarpa\'NItiH .
##3.034.03c##  aha\_nvya\'Msamu\_shadha\_gvane\'ShvA\_virdhenA\' akR^iNodrA\_myANA\'m ..
##3.034.04a##  indra\'H sva\_rShA ja\_naya\_nnahA\'ni ji\_gAyo\_shigbhi\_H pR^ita\'nA abhi\_ShTiH .
##3.034.04c##  prAro\'chaya\_nmana\'ve ke\_tumahnA\_mavi\'nda\_jjyoti\'rbR^iha\_te raNA\'ya ..
##3.034.05a##  indra\_stujo\' ba\_rhaNA\_ A vi\'vesha nR^i\_vaddadhA\'no\_ naryA\' pu\_rUNi\' .
##3.034.05c##  ache\'taya\_ddhiya\' i\_mA ja\'ri\_tre premaM varNa\'matirachChu\_kramA\'sAm ..
##3.034.06a##  ma\_ho ma\_hAni\' panayantya\_syendra\'sya\_ karma\_ sukR^i\'tA pu\_rUNi\' .
##3.034.06c##  vR^i\_jane\'na vR^iji\_nAnsaM pi\'peSha mA\_yAbhi\_rdasyU\'.Nra\_bhibhU\'tyojAH ..
##3.034.07a##  yu\_dhendro\' ma\_hnA vari\'vashchakAra de\_vebhya\_H satpa\'tishcharShaNi\_prAH .
##3.034.07c##  vi\_vasva\'ta\_H sada\'ne asya\_ tAni\_ viprA\' u\_kthebhi\'H ka\_vayo\' gR^iNanti ..
##3.034.08a##  sa\_trA\_sAha\_M vare\'NyaM saho\_dAM sa\'sa\_vAMsa\_M sva\'ra\_pashcha\' de\_vIH .
##3.034.08c##  sa\_sAna\_ yaH pR^i\'thi\_vIM dyAmu\_temAmindra\'M mada\_ntyanu\_ dhIra\'NAsaH ..
##3.034.09a##  sa\_sAnAtyA\'.N u\_ta sUrya\'M sasA\_nendra\'H sasAna puru\_bhoja\'sa\_M gAm .
##3.034.09c##  hi\_ra\_Nyaya\'mu\_ta bhoga\'M sasAna ha\_tvI dasyU\_nprArya\_M varNa\'mAvat ..
##3.034.10a##  indra\_ oSha\'dhIrasano\_dahA\'ni\_ vana\_spatI\'.Nrasanoda\_ntari\'kSham .
##3.034.10c##  bi\_bheda\' va\_laM nu\'nu\_de vivA\_cho.athA\'bhavaddami\_tAbhikra\'tUnAm ..
##3.034.11a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.034.11c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.035.01a##  tiShThA\_ harI\_ ratha\_ A yu\_jyamA\'nA yA\_hi vA\_yurna ni\_yuto\' no\_ achCha\' .
##3.035.01c##  pibA\_syandho\' a\_bhisR^i\'ShTo a\_sme indra\_ svAhA\' rari\_mA te\_ madA\'ya ..
##3.035.02a##  upA\'ji\_rA pu\'ruhU\_tAya\_ saptI\_ harI\_ ratha\'sya dhU\_rShvA yu\'najmi .
##3.035.02c##  dra\_vadyathA\_ sambhR^i\'taM vi\_shvata\'shchi\_dupe\_maM ya\_j~namA va\'hAta\_ indra\'m ..
##3.035.03a##  upo\' nayasva\_ vR^iSha\'NA tapu\_Shpotema\'va\_ tvaM vR^i\'Shabha svadhAvaH .
##3.035.03c##  grase\'tA\_mashvA\_ vi mu\'che\_ha shoNA\' di\_vedi\'ve sa\_dR^ishI\'raddhi dhA\_nAH ..
##3.035.04a##  brahma\'NA te brahma\_yujA\' yunajmi\_ harI\_ sakhA\'yA sadha\_mAda\' A\_shU .
##3.035.04c##  sthi\_raM ratha\'M su\_khami\'ndrAdhi\_tiShTha\'nprajA\_nanvi\_dvA.N upa\' yAhi\_ soma\'m ..
##3.035.05a##  mA te\_ harI\_ vR^iSha\'NA vI\_tapR^i\'ShThA\_ ni rI\'rama\_nyaja\'mAnAso a\_nye .
##3.035.05c##  a\_tyAyA\'hi\_ shashva\'to va\_yaM te.ara\'M su\_tebhi\'H kR^iNavAma\_ somai\'H ..
##3.035.06a##  tavA\_yaM soma\_stvamehya\_rvA~NCha\'shvatta\_maM su\_manA\' a\_sya pA\'hi .
##3.035.06c##  a\_sminya\_j~ne ba\_rhiShyA ni\_ShadyA\' dadhi\_ShvemaM ja\_Thara\_ indu\'mindra ..
##3.035.07a##  stI\_rNaM te\' ba\_rhiH su\_ta i\'ndra\_ soma\'H kR^i\_tA dhA\_nA atta\'ve te\_ hari\'bhyAm .
##3.035.07c##  tado\'kase puru\_shAkA\'ya\_ vR^iShNe\' ma\_rutva\'te\_ tubhya\'M rA\_tA ha\_vIMShi\' ..
##3.035.08a##  i\_maM nara\_H parva\'tA\_stubhya\_mApa\_H sami\'ndra\_ gobhi\_rmadhu\'mantamakran .
##3.035.08c##  tasyA\_gatyA\' su\_manA\' R^iShva pAhi prajA\_nanvi\_dvAnpa\_thyA\_3\_\' anu\_ svAH ..
##3.035.09a##  yA.N Abha\'jo ma\_ruta\' indra\_ some\_ ye tvAmava\'rdha\_nnabha\'vanga\_Naste\' .
##3.035.09c##  tebhi\'re\_taM sa\_joShA\' vAvashA\_no\_3\_\'.agneH pi\'ba ji\_hvayA\_ soma\'mindra ..
##3.035.10a##  indra\_ piba\' sva\_dhayA\' chitsu\_tasyA\_gnervA\' pAhi ji\_hvayA\' yajatra .
##3.035.10c##  a\_dhva\_ryorvA\_ praya\'taM shakra\_ hastA\_ddhotu\'rvA ya\_j~naM ha\_viSho\' juShasva ..
##3.035.11a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.035.11c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.036.01a##  i\_mAmU\_ Shu prabhR^i\'tiM sA\_taye\' dhA\_H shashva\'chChashvadU\_tibhi\_ryAda\'mAnaH .
##3.036.01c##  su\_tesu\'te vAvR^idhe\_ vardha\'nebhi\_ryaH karma\'bhirma\_hadbhi\_H sushru\'to\_ bhUt ..
##3.036.02a##  indrA\'ya\_ somA\'H pra\_divo\_ vidA\'nA R^i\_bhuryebhi\_rvR^iSha\'parvA\_ vihA\'yAH .
##3.036.02c##  pra\_ya\_myamA\'nA\_nprati\_ ShU gR^i\'bhA\_yendra\_ piba\_ vR^iSha\'dhUtasya\_ vR^iShNa\'H ..
##3.036.03a##  pibA\_ vardha\'sva\_ tava\' ghA su\_tAsa\_ indra\_ somA\'saH pratha\_mA u\_teme .
##3.036.03c##  yathApi\'baH pU\_rvyA.N i\'ndra\_ somA\'.N e\_vA pA\'hi\_ panyo\' a\_dyA navI\'yAn ..
##3.036.04a##  ma\_hA.N ama\'tro vR^i\_jane\' vira\_pshyu1\_\'graM shava\'H patyate dhR^i\_ShNvoja\'H .
##3.036.04c##  nAha\' vivyAcha pR^ithi\_vI cha\_naina\_M yatsomA\'so\_ harya\'shva\_mama\'ndan ..
##3.036.05a##  ma\_hA.N u\_gro vA\'vR^idhe vI\_ryA\'ya sa\_mAcha\'kre vR^iSha\_bhaH kAvye\'na .
##3.036.05c##  indro\_ bhago\' vAja\_dA a\'sya\_ gAva\_H pra jA\'yante\_ dakShi\'NA asya pU\_rvIH ..
##3.036.06a##  pra yatsindha\'vaH prasa\_vaM yathAya\_nnApa\'H samu\_draM ra\_thye\'va jagmuH .
##3.036.06c##  ata\'shchi\_dindra\_H sada\'so\_ varI\'yA\_nyadI\_M soma\'H pR^i\_Nati\' du\_gdho a\_MshuH ..
##3.036.07a##  sa\_mu\_dreNa\_ sindha\'vo\_ yAda\'mAnA\_ indrA\'ya\_ soma\_M suShu\'ta\_M bhara\'ntaH .
##3.036.07c##  a\_MshuM du\'hanti ha\_stino\' bha\_ritrai\_rmadhva\'H punanti\_ dhAra\'yA pa\_vitrai\'H ..
##3.036.08a##  hra\_dA i\'va ku\_kShaya\'H soma\_dhAnA\_H samI\' vivyAcha\_ sava\'nA pu\_rUNi\' .
##3.036.08c##  annA\_ yadindra\'H pratha\_mA vyAsha\' vR^i\_traM ja\'gha\_nvA.N a\'vR^iNIta\_ soma\'m ..
##3.036.09a##  A tU bha\'ra\_ mAki\'re\_tatpari\' ShThAdvi\_dmA hi tvA\_ vasu\'pati\_M vasU\'nAm .
##3.036.09c##  indra\_ yatte\_ mAhi\'na\_M datra\_mastya\_smabhya\_M taddha\'ryashva\_ pra ya\'ndhi ..
##3.036.10a##  a\_sme pra ya\'ndhi maghavannR^ijIShi\_nnindra\' rA\_yo vi\_shvavA\'rasya\_ bhUre\'H .
##3.036.10c##  a\_sme sha\_taM sha\_rado\' jI\_vase\' dhA a\_sme vI\_rA~nChashva\'ta indra shiprin ..
##3.036.11a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.036.11c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.037.01a##  vArtra\'hatyAya\_ shava\'se pR^itanA\_ShAhyA\'ya cha .
##3.037.01c##  indra\_ tvA va\'rtayAmasi ..
##3.037.02a##  a\_rvA\_chIna\_M su te\_ mana\' u\_ta chakShu\'H shatakrato .
##3.037.02c##  indra\' kR^i\_Nvantu\' vA\_ghata\'H ..
##3.037.03a##  nAmA\'ni te shatakrato\_ vishvA\'bhirgI\_rbhirI\'mahe .
##3.037.03c##  indrA\'bhimAti\_ShAhye\' ..
##3.037.04a##  pu\_ru\_ShTu\_tasya\_ dhAma\'bhiH sha\_tena\' mahayAmasi .
##3.037.04c##  indra\'sya charShaNI\_dhR^ita\'H ..
##3.037.05a##  indra\'M vR^i\_trAya\_ hanta\'ve puruhU\_tamupa\' bruve .
##3.037.05c##  bhare\'Shu\_ vAja\'sAtaye ..
##3.037.06a##  vAje\'Shu sAsa\_hirbha\'va\_ tvAmI\'mahe shatakrato .
##3.037.06c##  indra\' vR^i\_trAya\_ hanta\'ve ..
##3.037.07a##  dyu\_mneShu\' pR^ita\_nAjye\' pR^itsu\_tUrShu\_ shrava\'ssu cha .
##3.037.07c##  indra\_ sAkShvA\_bhimA\'tiShu ..
##3.037.08a##  shu\_Shminta\'maM na U\_taye\' dyu\_mnina\'M pAhi\_ jAgR^i\'vim .
##3.037.08c##  indra\_ soma\'M shatakrato ..
##3.037.09a##  i\_ndri\_yANi\' shatakrato\_ yA te\_ jane\'Shu pa\_~nchasu\' .
##3.037.09c##  indra\_ tAni\' ta\_ A vR^i\'Ne ..
##3.037.10a##  aga\'nnindra\_ shravo\' bR^i\_haddyu\_mnaM da\'dhiShva du\_ShTara\'m .
##3.037.10c##  utte\_ shuShma\'M tirAmasi ..
##3.037.11a##  a\_rvA\_vato\' na\_ A ga\_hyatho\' shakra parA\_vata\'H .
##3.037.11c##  u\_ lo\_ko yaste\' adriva\_ indre\_ha tata\_ A ga\'hi ..
##3.038.01a##  a\_bhi taShTe\'va dIdhayA manI\_ShAmatyo\_ na vA\_jI su\_dhuro\_ jihA\'naH .
##3.038.01c##  a\_bhi pri\_yANi\_ marmR^i\'sha\_tparA\'Ni ka\_vI.Nri\'chChAmi sa\_MdR^ishe\' sume\_dhAH ..
##3.038.02a##  i\_nota pR^i\'chCha\_ jani\'mA kavI\_nAM ma\'no\_dhR^ita\'H su\_kR^ita\'stakShata\_ dyAm .
##3.038.02c##  i\_mA u\' te pra\_Nyo\_3\_\' vardha\'mAnA\_ mano\'vAtA\_ adha\_ nu dharma\'Ni gman ..
##3.038.03a##  ni ShI\_midatra\_ guhyA\_ dadhA\'nA u\_ta kSha\_trAya\_ roda\'sI\_ sama\'~njan .
##3.038.03c##  saM mAtrA\'bhirmami\_re ye\_muru\_rvI a\_ntarma\_hI samR^i\'te\_ dhAya\'se dhuH ..
##3.038.04a##  A\_tiShTha\'nta\_M pari\_ vishve\' abhUSha\_~nChriyo\_ vasA\'nashcharati\_ svaro\'chiH .
##3.038.04c##  ma\_hattadvR^iShNo\_ asu\'rasya\_ nAmA vi\_shvarU\'po a\_mR^itA\'ni tasthau ..
##3.038.05a##  asU\'ta\_ pUrvo\' vR^iSha\_bho jyAyA\'ni\_mA a\'sya shu\_rudha\'H santi pU\_rvIH .
##3.038.05c##  divo\' napAtA vi\_datha\'sya dhI\_bhiH kSha\_traM rA\'jAnA pra\_divo\' dadhAthe ..
##3.038.06a##  trINi\' rAjAnA vi\_dathe\' pu\_rUNi\_ pari\_ vishvA\'ni bhUShatha\_H sadA\'Msi .
##3.038.06c##  apa\'shya\_matra\_ mana\'sA jaga\_nvAnvra\_te ga\'ndha\_rvA.N api\' vA\_yuke\'shAn ..
##3.038.07a##  tadinnva\'sya vR^iSha\_bhasya\' dhe\_norA nAma\'bhirmamire\_ sakmya\_M goH .
##3.038.07c##  a\_nyada\'nyadasu\_ryaM1\_\' vasA\'nA\_ ni mA\_yino\' mamire rU\_pama\'smin ..
##3.038.08a##  tadinnva\'sya savi\_turnaki\'rme hira\_NyayI\'ma\_mati\_M yAmashi\'shret .
##3.038.08c##  A su\'ShTu\_tI roda\'sI vishvami\_nve apI\'va\_ yoShA\_ jani\'mAni vavre ..
##3.038.09a##  yu\_vaM pra\_tnasya\' sAdhatho ma\_ho yaddaivI\' sva\_stiH pari\' NaH syAtam .
##3.038.09c##  go\_pAji\'hvasya ta\_sthuSho\_ virU\'pA\_ vishve\' pashyanti mA\_yina\'H kR^i\_tAni\' ..
##3.038.10a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.038.10c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.039.01a##  indra\'M ma\_tirhR^i\_da A va\_chyamA\_nAchChA\_ pati\_M stoma\'taShTA jigAti .
##3.039.01c##  yA jAgR^i\'virvi\_dathe\' sha\_syamA\_nendra\_ yatte\_ jAya\'te vi\_ddhi tasya\' ..
##3.039.02a##  di\_vashchi\_dA pU\_rvyA jAya\'mAnA\_ vi jAgR^i\'virvi\_dathe\' sha\_syamA\'nA .
##3.039.02c##  bha\_drA vastrA\_Nyarju\'nA\_ vasA\'nA\_ seyama\_sme sa\'na\_jA pitryA\_ dhIH ..
##3.039.03a##  ya\_mA chi\_datra\' yama\_sUra\'sUta ji\_hvAyA\_ agra\_M pata\_dA hyasthA\'t .
##3.039.03c##  vapU\'MShi jA\_tA mi\'thu\_nA sa\'chete tamo\_hanA\_ tapu\'Sho bu\_dhna etA\' ..
##3.039.04a##  naki\'reShAM nindi\_tA martye\'Shu\_ ye a\_smAka\'M pi\_taro\_ goShu\' yo\_dhAH .
##3.039.04c##  indra\' eShAM dR^iMhi\_tA mAhi\'nAvA\_nudgo\_trANi\' sasR^ije da\_MsanA\'vAn ..
##3.039.05a##  sakhA\' ha\_ yatra\_ sakhi\'bhi\_rnava\'gvairabhi\_j~nvA satva\'bhi\_rgA a\'nu\_gman .
##3.039.05c##  sa\_tyaM tadindro\' da\_shabhi\_rdasha\'gvai\_H sUrya\'M viveda\_ tama\'si kShi\_yanta\'m ..
##3.039.06a##  indro\_ madhu\_ sambhR^i\'tamu\_sriyA\'yAM pa\_dvadvi\'veda sha\_phava\_nname\_ goH .
##3.039.06c##  guhA\' hi\_taM guhya\'M gU\_Lhama\_psu haste\' dadhe\_ dakShi\'Ne\_ dakShi\'NAvAn ..
##3.039.07a##  jyoti\'rvR^iNIta\_ tama\'so vijA\_nannA\_re syA\'ma duri\_tAda\_bhIke\' .
##3.039.07c##  i\_mA gira\'H somapAH somavR^iddha ju\_Shasve\'ndra puru\_tama\'sya kA\_roH ..
##3.039.08a##  jyoti\'rya\_j~nAya\_ roda\'sI\_ anu\' ShyAdA\_re syA\'ma duri\_tasya\_ bhUre\'H .
##3.039.08c##  bhUri\' chi\_ddhi tu\'ja\_to martya\'sya supA\_rAso\' vasavo ba\_rhaNA\'vat ..
##3.039.09a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.039.09c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.040.01a##  indra\' tvA vR^iSha\_bhaM va\_yaM su\_te some\' havAmahe .
##3.040.01c##  sa pA\'hi\_ madhvo\_ andha\'saH ..
##3.040.02a##  indra\' kratu\_vida\'M su\_taM soma\'M harya puruShTuta .
##3.040.02c##  pibA vR^i\'Shasva\_ tAtR^i\'pim ..
##3.040.03a##  indra\_ pra No\' dhi\_tAvA\'naM ya\_j~naM vishve\'bhirde\_vebhi\'H .
##3.040.03c##  ti\_ra sta\'vAna vishpate ..
##3.040.04a##  indra\_ somA\'H su\_tA i\_me tava\_ pra ya\'nti satpate .
##3.040.04c##  kShaya\'M cha\_ndrAsa\_ inda\'vaH ..
##3.040.05a##  da\_dhi\_ShvA ja\_Thare\' su\_taM soma\'mindra\_ vare\'Nyam .
##3.040.05c##  tava\' dyu\_kShAsa\_ inda\'vaH ..
##3.040.06a##  girva\'NaH pA\_hi na\'H su\_taM madho\_rdhArA\'bhirajyase .
##3.040.06c##  indra\_ tvAdA\'ta\_midyasha\'H ..
##3.040.07a##  a\_bhi dyu\_mnAni\' va\_nina\_ indra\'M sachante\_ akShi\'tA .
##3.040.07c##  pI\_tvI soma\'sya vAvR^idhe ..
##3.040.08a##  a\_rvA\_vato\' na\_ A ga\'hi parA\_vata\'shcha vR^itrahan .
##3.040.08c##  i\_mA ju\'Shasva no\_ gira\'H ..
##3.040.09a##  yada\'nta\_rA pa\'rA\_vata\'marvA\_vata\'M cha hU\_yase\' .
##3.040.09c##  indre\_ha tata\_ A ga\'hi ..
##3.041.01a##  A tU na\' indra ma\_drya\'gghuvA\_naH soma\'pItaye .
##3.041.01c##  hari\'bhyAM yAhyadrivaH ..
##3.041.02a##  sa\_tto hotA\' na R^i\_tviya\'stisti\_re ba\_rhirA\'nu\_Shak .
##3.041.02c##  ayu\'jranprA\_taradra\'yaH ..
##3.041.03a##  i\_mA brahma\' brahmavAhaH kri\_yanta\_ A ba\_rhiH sI\'da .
##3.041.03c##  vI\_hi shU\'ra puro\_LAsha\'m ..
##3.041.04a##  rA\_ra\_ndhi sava\'neShu Na e\_Shu stome\'Shu vR^itrahan .
##3.041.04c##  u\_ktheShvi\'ndra girvaNaH ..
##3.041.05a##  ma\_taya\'H soma\_pAmu\_ruM ri\_hanti\_ shava\'sa\_spati\'m .
##3.041.05c##  indra\'M va\_tsaM na mA\_tara\'H ..
##3.041.06a##  sa ma\'ndasvA\_ hyandha\'so\_ rAdha\'se ta\_nvA\' ma\_he .
##3.041.06c##  na sto\_tAra\'M ni\_de ka\'raH ..
##3.041.07a##  va\_yami\'ndra tvA\_yavo\' ha\_viShma\'nto jarAmahe .
##3.041.07c##  u\_ta tvama\'sma\_yurva\'so ..
##3.041.08a##  mAre a\_smadvi mu\'mucho\_ hari\'priyA\_rvA~NyA\'hi .
##3.041.08c##  indra\' svadhAvo\_ matsve\_ha ..
##3.041.09a##  a\_rvA~ncha\'M tvA su\_khe rathe\_ vaha\'tAmindra ke\_shinA\' .
##3.041.09c##  ghR^i\_tasnU\' ba\_rhirA\_sade\' ..
##3.042.01a##  upa\' naH su\_tamA ga\'hi\_ soma\'mindra\_ gavA\'shiram .
##3.042.01c##  hari\'bhyA\_M yaste\' asma\_yuH ..
##3.042.02a##  tami\'ndra\_ mada\_mA ga\'hi barhi\_HShThAM grAva\'bhiH su\_tam .
##3.042.02c##  ku\_vinnva\'sya tR^i\_pNava\'H ..
##3.042.03a##  indra\'mi\_tthA giro\_ mamAchChA\'guriShi\_tA i\_taH .
##3.042.03c##  A\_vR^ite\_ soma\'pItaye ..
##3.042.04a##  indra\_M soma\'sya pI\_taye\_ stomai\'ri\_ha ha\'vAmahe .
##3.042.04c##  u\_kthebhi\'H ku\_vidA\_gama\'t ..
##3.042.05a##  indra\_ somA\'H su\_tA i\_me tAnda\'dhiShva shatakrato .
##3.042.05c##  ja\_Thare\' vAjinIvaso ..
##3.042.06a##  vi\_dmA hi tvA\' dhanaMja\_yaM vAje\'Shu dadhR^i\_ShaM ka\'ve .
##3.042.06c##  adhA\' te su\_mnamI\'mahe ..
##3.042.07a##  i\_mami\'ndra\_ gavA\'shira\_M yavA\'shiraM cha naH piba .
##3.042.07c##  A\_gatyA\_ vR^iSha\'bhiH su\_tam ..
##3.042.08a##  tubhyedi\'ndra\_ sva o\_kye\_3\_\' soma\'M chodAmi pI\_taye\' .
##3.042.08c##  e\_Sha rA\'rantu te hR^i\_di ..
##3.042.09a##  tvAM su\_tasya\' pI\_taye\' pra\_tnami\'ndra havAmahe .
##3.042.09c##  ku\_shi\_kAso\' ava\_syava\'H ..
##3.043.01a##  A yA\'hya\_rvA~Nupa\' vandhure\_ShThAstavedanu\' pra\_diva\'H soma\_peya\'m .
##3.043.01c##  pri\_yA sakhA\'yA\_ vi mu\_chopa\' ba\_rhistvAmi\_me ha\'vya\_vAho\' havante ..
##3.043.02a##  A yA\'hi pU\_rvIrati\' charSha\_NIrA.N a\_rya A\_shiSha\_ upa\' no\_ hari\'bhyAm .
##3.043.02c##  i\_mA hi tvA\' ma\_taya\_H stoma\'taShTA\_ indra\_ hava\'nte sa\_khyaM ju\'ShA\_NAH ..
##3.043.03a##  A no\' ya\_j~naM na\'mo\_vR^idha\'M sa\_joShA\_ indra\' deva\_ hari\'bhiryAhi\_ tUya\'m .
##3.043.03c##  a\_haM hi tvA\' ma\_tibhi\_rjoha\'vImi ghR^i\_tapra\'yAH sadha\_mAde\_ madhU\'nAm ..
##3.043.04a##  A cha\_ tvAme\_tA vR^iSha\'NA\_ vahA\'to\_ harI\_ sakhA\'yA su\_dhurA\_ sva~NgA\' .
##3.043.04c##  dhA\_nAva\_dindra\_H sava\'naM juShA\_NaH sakhA\_ sakhyu\'H shR^iNava\_dvanda\'nAni ..
##3.043.05a##  ku\_vinmA\' go\_pAM kara\'se\_ jana\'sya ku\_vidrAjA\'naM maghavannR^ijIShin .
##3.043.05c##  ku\_vinma\_ R^iShi\'M papi\_vAMsa\'M su\_tasya\' ku\_vinme\_ vasvo\' a\_mR^ita\'sya\_ shikShA\'H ..
##3.043.06a##  A tvA\' bR^i\_hanto\_ hara\'yo yujA\_nA a\_rvAgi\'ndra sadha\_mAdo\' vahantu .
##3.043.06c##  pra ye dvi\_tA di\_va R^i\_~njantyAtA\_H susa\'mmR^iShTAso vR^iSha\_bhasya\' mU\_rAH ..
##3.043.07a##  indra\_ piba\_ vR^iSha\'dhUtasya\_ vR^iShNa\_ A yaM te\' shye\_na u\'sha\_te ja\_bhAra\' .
##3.043.07c##  yasya\_ made\' chyA\_vaya\'si\_ pra kR^i\_ShTIryasya\_ made\_ apa\' go\_trA va\_vartha\' ..
##3.043.08a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.043.08c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.044.01a##  a\_yaM te\' astu harya\_taH soma\_ A hari\'bhiH su\_taH .
##3.044.01c##  ju\_ShA\_Na i\'ndra\_ hari\'bhirna\_ A ga\_hyA ti\'ShTha\_ hari\'ta\_M ratha\'m ..
##3.044.02a##  ha\_ryannu\_Shasa\'marchaya\_H sUrya\'M ha\_ryanna\'rochayaH .
##3.044.02c##  vi\_dvA.Nshchi\'ki\_tvAnha\'ryashva vardhasa\_ indra\_ vishvA\' a\_bhi shriya\'H ..
##3.044.03a##  dyAmindro\_ hari\'dhAyasaM pR^ithi\_vIM hari\'varpasam .
##3.044.03c##  adhA\'rayaddha\_rito\_rbhUri\_ bhoja\'na\_M yayo\'ra\_ntarhari\_shchara\'t ..
##3.044.04a##  ja\_j~nA\_no hari\'to\_ vR^iShA\_ vishva\_mA bhA\'ti rocha\_nam .
##3.044.04c##  harya\'shvo\_ hari\'taM dhatta\_ Ayu\'dha\_mA vajra\'M bA\_hvorhari\'m ..
##3.044.05a##  indro\' ha\_ryanta\_marju\'na\_M vajra\'M shu\_kraira\_bhIvR^i\'tam .
##3.044.05c##  apA\'vR^iNo\_ddhari\'bhi\_radri\'bhiH su\_tamudgA hari\'bhirAjata ..
##3.045.01a##  A ma\_ndrairi\'ndra\_ hari\'bhiryA\_hi ma\_yUra\'romabhiH .
##3.045.01c##  mA tvA\_ ke chi\_nni ya\'ma\_nviM na pA\_shino.ati\_ dhanve\'va\_ tA.N i\'hi ..
##3.045.02a##  vR^i\_tra\_khA\_do va\'laMru\_jaH pu\_rAM da\_rmo a\_pAma\_jaH .
##3.045.02c##  sthAtA\_ ratha\'sya\_ haryo\'rabhisva\_ra indro\' dR^i\_LhA chi\'dAru\_jaH ..
##3.045.03a##  ga\_mbhI\_rA.N u\'da\_dhI.Nri\'va\_ kratu\'M puShyasi\_ gA i\'va .
##3.045.03c##  pra su\'go\_pA yava\'saM dhe\_navo\' yathA hra\_daM ku\_lyA i\'vAshata ..
##3.045.04a##  A na\_stuja\'M ra\_yiM bha\_rAMsha\_M na pra\'tijAna\_te .
##3.045.04c##  vR^i\_kShaM pa\_kvaM phala\'ma\_~NkIva\' dhUnu\_hIndra\' sa\_mpAra\'Na\_M vasu\' ..
##3.045.05a##  sva\_yuri\'ndra sva\_rALa\'si\_ smaddi\'ShTi\_H svaya\'shastaraH .
##3.045.05c##  sa vA\'vR^idhA\_na oja\'sA puruShTuta\_ bhavA\' naH su\_shrava\'stamaH ..
##3.046.01a##  yu\_dhmasya\' te vR^iSha\_bhasya\' sva\_rAja\' u\_grasya\_ yUna\_H sthavi\'rasya\_ ghR^iShve\'H .
##3.046.01c##  ajU\'ryato va\_jriNo\' vI\_ryA\_3\_\'NIndra\' shru\_tasya\' maha\_to ma\_hAni\' ..
##3.046.02a##  ma\_hA.N a\'si mahiSha\_ vR^iShNye\'bhirdhana\_spR^idu\'gra\_ saha\'mAno a\_nyAn .
##3.046.02c##  eko\_ vishva\'sya\_ bhuva\'nasya\_ rAjA\_ sa yo\_dhayA\' cha kSha\_yayA\' cha\_ janA\'n ..
##3.046.03a##  pra mAtrA\'bhI ririche\_ rocha\'mAna\_H pra de\_vebhi\'rvi\_shvato\_ apra\'tItaH .
##3.046.03c##  pra ma\_jmanA\' di\_va indra\'H pR^ithi\_vyAH prororma\_ho a\_ntari\'kShAdR^ijI\_ShI ..
##3.046.04a##  u\_ruM ga\'bhI\_raM ja\_nuShA\_bhyu1\_\'graM vi\_shvavya\'chasamava\_taM ma\'tI\_nAm .
##3.046.04c##  indra\_M somA\'saH pra\_divi\' su\_tAsa\'H samu\_draM na sra\_vata\_ A vi\'shanti ..
##3.046.05a##  yaM soma\'mindra pR^ithi\_vIdyAvA\_ garbha\_M na mA\_tA bi\'bhR^i\_tastvA\_yA .
##3.046.05c##  taM te\' hinvanti\_ tamu\' te mR^ijantyadhva\_ryavo\' vR^iShabha\_ pAta\_vA u\' ..
##3.047.01a##  ma\_rutvA\'.N indra vR^iSha\_bho raNA\'ya\_ pibA\_ soma\'manuShva\_dhaM madA\'ya .
##3.047.01c##  A si\'~nchasva ja\_Thare\_ madhva\' U\_rmiM tvaM rAjA\'si pra\_diva\'H su\_tAnA\'m ..
##3.047.02a##  sa\_joShA\' indra\_ saga\'No ma\_rudbhi\_H soma\'M piba vR^itra\_hA shU\'ra vi\_dvAn .
##3.047.02c##  ja\_hi shatrU\_.Nrapa\_ mR^idho\' nuda\_svAthAbha\'yaM kR^iNuhi vi\_shvato\' naH ..
##3.047.03a##  u\_ta R^i\_tubhi\'rR^itupAH pAhi\_ soma\_mindra\' de\_vebhi\_H sakhi\'bhiH su\_taM na\'H .
##3.047.03c##  yA.N Abha\'jo ma\_ruto\_ ye tvAnvaha\'nvR^i\_tramada\'dhu\_stubhya\_moja\'H ..
##3.047.04a##  ye tvA\'hi\_hatye\' maghava\_nnava\'rdha\_nye shA\'mba\_re ha\'rivo\_ ye gavi\'ShTau .
##3.047.04c##  ye tvA\' nU\_nama\'nu\_mada\'nti\_ viprA\_H pibe\'ndra\_ soma\_M saga\'No ma\_rudbhi\'H ..
##3.047.05a##  ma\_rutva\'ntaM vR^iSha\_bhaM vA\'vR^idhA\_namaka\'vAriM di\_vyaM shA\_samindra\'m .
##3.047.05c##  vi\_shvA\_sAha\_mava\'se\_ nUta\'nAyo\_graM sa\'ho\_dAmi\_ha taM hu\'vema ..
##3.048.01a##  sa\_dyo ha\' jA\_to vR^i\'Sha\_bhaH ka\_nIna\_H prabha\'rtumAva\_dandha\'saH su\_tasya\' .
##3.048.01c##  sA\_dhoH pi\'ba pratikA\_maM yathA\' te\_ rasA\'shiraH pratha\_maM so\_myasya\' ..
##3.048.02a##  yajjAya\'thA\_stadaha\'rasya\_ kAme\_M.ashoH pI\_yUSha\'mapibo giri\_ShThAm .
##3.048.02c##  taM te\' mA\_tA pari\_ yoShA\_ jani\'trI ma\_haH pi\_turdama\_ Asi\'~ncha\_dagre\' ..
##3.048.03a##  u\_pa\_sthAya\' mA\_tara\_manna\'maiTTa ti\_gmama\'pashyada\_bhi soma\_mUdha\'H .
##3.048.03c##  pra\_yA\_vaya\'nnachara\_dgR^itso\' a\_nyAnma\_hAni\' chakre puru\_dhapra\'tIkaH ..
##3.048.04a##  u\_grastu\'rA\_ShALa\_bhibhU\'tyojA yathAva\_shaM ta\_nva\'M chakra e\_ShaH .
##3.048.04c##  tvaShTA\'ra\_mindro\' ja\_nuShA\'bhi\_bhUyA\_muShyA\_ soma\'mapibachcha\_mUShu\' ..
##3.048.05a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.048.05c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.049.01a##  shaMsA\' ma\_hAmindra\_M yasmi\_nvishvA\_ A kR^i\_ShTaya\'H soma\_pAH kAma\_mavya\'n .
##3.049.01c##  yaM su\_kratu\'M dhi\_ShaNe\' vibhvata\_ShTaM gha\_naM vR^i\_trANA\'M ja\_naya\'nta de\_vAH ..
##3.049.02a##  yaM nu naki\_H pR^ita\'nAsu sva\_rAja\'M dvi\_tA tara\'ti\_ nR^ita\'maM hari\_ShThAm .
##3.049.02c##  i\_nata\'ma\_H satva\'bhi\_ryo ha\' shU\_ShaiH pR^i\'thu\_jrayA\' aminA\_dAyu\_rdasyo\'H ..
##3.049.03a##  sa\_hAvA\' pR^i\_tsu ta\_raNi\_rnArvA\' vyAna\_shI roda\'sI me\_hanA\'vAn .
##3.049.03c##  bhago\_ na kA\_re havyo\' matI\_nAM pi\_teva\_ chAru\'H su\_havo\' vayo\_dhAH ..
##3.049.04a##  dha\_rtA di\_vo raja\'saspR^i\_ShTa U\_rdhvo ratho\_ na vA\_yurvasu\'bhirni\_yutvA\'n .
##3.049.04c##  kSha\_pAM va\_stA ja\'ni\_tA sUrya\'sya\_ vibha\'ktA bhA\_gaM dhi\_ShaNe\'va\_ vAja\'m ..
##3.049.05a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.049.05c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.050.01a##  indra\_H svAhA\' pibatu\_ yasya\_ soma\' A\_gatyA\_ tumro\' vR^iSha\_bho ma\_rutvA\'n .
##3.050.01c##  oru\_vyachA\'H pR^iNatAme\_bhirannai\_rAsya\' ha\_vista\_nva1\_\'H kAma\'mR^idhyAH ..
##3.050.02a##  A te\' sapa\_ryU ja\_vase\' yunajmi\_ yayo\_ranu\' pra\_diva\'H shru\_ShTimAva\'H .
##3.050.02c##  i\_ha tvA\' dheyu\_rhara\'yaH sushipra\_ pibA\_ tva1\_\'sya suShu\'tasya\_ chAro\'H ..
##3.050.03a##  gobhi\'rmimi\_kShuM da\'dhire supA\_ramindra\_M jyaiShThyA\'ya\_ dhAya\'se gR^iNA\_nAH .
##3.050.03c##  ma\_ndA\_naH soma\'M papi\_vA.N R^i\'jIShi\_nsama\_smabhya\'M puru\_dhA gA i\'ShaNya ..
##3.050.04a##  i\_maM kAma\'M mandayA\_ gobhi\_rashvai\'shcha\_ndrava\'tA\_ rAdha\'sA pa\_pratha\'shcha .
##3.050.04c##  sva\_ryavo\' ma\_tibhi\_stubhya\_M viprA\_ indrA\'ya\_ vAha\'H kushi\_kAso\' akran ..
##3.050.05a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##3.050.05c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##3.051.01a##  cha\_rSha\_NI\_dhR^ita\'M ma\_ghavA\'namu\_kthya1\_\'mindra\_M giro\' bR^iha\_tIra\_bhya\'nUShata .
##3.051.01c##  vA\_vR^i\_dhA\_naM pu\'ruhU\_taM su\'vR^i\_ktibhi\_rama\'rtya\_M jara\'mANaM di\_vedi\'ve ..
##3.051.02a##  sha\_takra\'tumarNa\_vaM shA\_kina\_M nara\_M giro\' ma\_ indra\_mupa\' yanti vi\_shvata\'H .
##3.051.02c##  vA\_ja\_sani\'M pU\_rbhida\_M tUrNi\'ma\_ptura\'M dhAma\_sAcha\'mabhi\_ShAcha\'M sva\_rvida\'m ..
##3.051.03a##  A\_ka\_re vaso\'rjari\_tA pa\'nasyate.ane\_hasa\_H stubha\_ indro\' duvasyati .
##3.051.03c##  vi\_vasva\'ta\_H sada\'na\_ A hi pi\'pri\_ye sa\'trA\_sAha\'mabhimAti\_hana\'M stuhi ..
##3.051.04a##  nR^i\_NAmu\' tvA\_ nR^ita\'maM gI\_rbhiru\_kthaira\_bhi pra vI\_rama\'rchatA sa\_bAdha\'H .
##3.051.04c##  saM saha\'se purumA\_yo ji\'hIte\_ namo\' asya pra\_diva\_ eka\' Ishe ..
##3.051.05a##  pU\_rvIra\'sya ni\_ShShidho\_ martye\'Shu pu\_rU vasU\'ni pR^ithi\_vI bi\'bharti .
##3.051.05c##  indrA\'ya\_ dyAva\_ oSha\'dhIru\_tApo\' ra\_yiM ra\'kShanti jI\_rayo\_ vanA\'ni ..
##3.051.06a##  tubhya\_M brahmA\'Ni\_ gira\' indra\_ tubhya\'M sa\_trA da\'dhire harivo ju\_Shasva\' .
##3.051.06c##  bo\_dhyA\_3\_\'pirava\'so\_ nUta\'nasya\_ sakhe\' vaso jari\_tR^ibhyo\_ vayo\' dhAH ..
##3.051.07a##  indra\' marutva i\_ha pA\'hi\_ soma\_M yathA\' shAryA\_te api\'baH su\_tasya\' .
##3.051.07c##  tava\_ praNI\'tI\_ tava\' shUra\_ sharma\_nnA vi\'vAsanti ka\_vaya\'H suya\_j~nAH ..
##3.051.08a##  sa vA\'vashA\_na i\_ha pA\'hi\_ soma\'M ma\_rudbhi\'rindra\_ sakhi\'bhiH su\_taM na\'H .
##3.051.08c##  jA\_taM yattvA\_ pari\' de\_vA abhU\'Shanma\_he bharA\'ya puruhUta\_ vishve\' ..
##3.051.09a##  a\_ptUrye\' maruta A\_pire\_Sho.ama\'nda\_nnindra\_manu\_ dAti\'vArAH .
##3.051.09c##  tebhi\'H sA\_kaM pi\'batu vR^itrakhA\_daH su\_taM soma\'M dA\_shuSha\_H sve sa\_dhasthe\' ..
##3.051.10a##  i\_daM hyanvoja\'sA su\_taM rA\'dhAnAM pate .
##3.051.10c##  pibA\_ tva1\_\'sya gi\'rvaNaH ..
##3.051.11a##  yaste\_ anu\' sva\_dhAmasa\'tsu\_te ni ya\'chCha ta\_nva\'m .
##3.051.11c##  sa tvA\' mamattu so\_myam ..
##3.051.12a##  pra te\' ashnotu ku\_kShyoH prendra\_ brahma\'NA\_ shira\'H .
##3.051.12c##  pra bA\_hU shU\'ra\_ rAdha\'se ..
##3.052.01a##  dhA\_nAva\'ntaM kara\_mbhiNa\'mapU\_pava\'ntamu\_kthina\'m .
##3.052.01c##  indra\' prA\_tarju\'Shasva naH ..
##3.052.02a##  pu\_ro\_LAsha\'M pacha\_tya\'M ju\_Shasve\_ndrA gu\'rasva cha .
##3.052.02c##  tubhya\'M ha\_vyAni\' sisrate ..
##3.052.03a##  pu\_ro\_LAsha\'M cha no\_ ghaso\' jo\_ShayA\'se\_ gira\'shcha naH .
##3.052.03c##  va\_dhU\_yuri\'va\_ yoSha\'NAm ..
##3.052.04a##  pu\_ro\_LAsha\'M sanashruta prAtaHsA\_ve ju\'Shasva naH .
##3.052.04c##  indra\_ kratu\_rhi te\' bR^i\_han ..
##3.052.05a##  mAdhya\'Mdinasya\_ sava\'nasya dhA\_nAH pu\'ro\_LAsha\'mindra kR^iShve\_ha chAru\'m .
##3.052.05c##  pra yatsto\_tA ja\'ri\_tA tUrNya\'rtho vR^iShA\_yamA\'Na\_ upa\' gI\_rbhirITTe\' ..
##3.052.06a##  tR^i\_tIye\' dhA\_nAH sava\'ne puruShTuta puro\_LAsha\_mAhu\'taM mAmahasva naH .
##3.052.06c##  R^i\_bhu\_manta\_M vAja\'vantaM tvA kave\_ praya\'svanta\_ upa\' shikShema dhI\_tibhi\'H ..
##3.052.07a##  pU\_Sha\_Nvate\' te chakR^imA kara\_mbhaM hari\'vate\_ harya\'shvAya dhA\_nAH .
##3.052.07c##  a\_pU\_pama\'ddhi\_ saga\'No ma\_rudbhi\_H soma\'M piba vR^itra\_hA shU\'ra vi\_dvAn ..
##3.052.08a##  prati\' dhA\_nA bha\'rata\_ tUya\'masmai puro\_LAsha\'M vI\_rata\'mAya nR^i\_NAm .
##3.052.08c##  di\_vedi\'ve sa\_dR^ishI\'rindra\_ tubhya\_M vardha\'ntu tvA soma\_peyA\'ya dhR^iShNo ..
##3.053.01a##  indrA\'parvatA bR^iha\_tA rathe\'na vA\_mIriSha\_ A va\'hataM su\_vIrA\'H .
##3.053.01c##  vI\_taM ha\_vyAnya\'dhva\_reShu\' devA\_ vardhe\'thAM gI\_rbhiriLa\'yA\_ mada\'ntA ..
##3.053.02a##  tiShThA\_ su ka\'M maghava\_nmA parA\' gA\_H soma\'sya\_ nu tvA\_ suShu\'tasya yakShi .
##3.053.02c##  pi\_turna pu\_traH sicha\_mA ra\'bhe ta\_ indra\_ svAdi\'ShThayA gi\_rA sha\'chIvaH ..
##3.053.03a##  shaMsA\'vAdhvaryo\_ prati\' me gR^iNI\_hIndrA\'ya\_ vAha\'H kR^iNavAva\_ juShTa\'m .
##3.053.03c##  edaM ba\_rhiryaja\'mAnasya sI\_dAthA\' cha bhUdu\_kthamindrA\'ya sha\_stam ..
##3.053.04a##  jA\_yedasta\'M maghava\_nsedu\_ yoni\_stadittvA\' yu\_ktA hara\'yo vahantu .
##3.053.04c##  ya\_dA ka\_dA cha\' su\_navA\'ma\_ soma\'ma\_gniShTvA\' dU\_to dha\'nvA\_tyachCha\' ..
##3.053.05a##  parA\' yAhi maghava\_nnA cha\' yA\_hIndra\' bhrAtarubha\_yatrA\' te\_ artha\'m .
##3.053.05c##  yatrA\_ ratha\'sya bR^iha\_to ni\_dhAna\'M vi\_mocha\'naM vA\_jino\_ rAsa\'bhasya ..
##3.053.06a##  apA\_H soma\_masta\'mindra\_ pra yA\'hi kalyA\_NIrjA\_yA su\_raNa\'M gR^i\_he te\' .
##3.053.06c##  yatrA\_ ratha\'sya bR^iha\_to ni\_dhAna\'M vi\_mocha\'naM vA\_jino\_ dakShi\'NAvat ..
##3.053.07a##  i\_me bho\_jA a~Ngi\'raso\_ virU\'pA di\_vaspu\_trAso\_ asu\'rasya vI\_rAH .
##3.053.07c##  vi\_shvAmi\'trAya\_ dada\'to ma\_ghAni\' sahasrasA\_ve pra ti\'ranta\_ Ayu\'H ..
##3.053.08a##  rU\_paMrU\'paM ma\_ghavA\' bobhavIti mA\_yAH kR^i\'NvA\_nasta\_nvaM1\_\' pari\_ svAm .
##3.053.08c##  triryaddi\_vaH pari\' muhU\_rtamAgA\_tsvairmantrai\_ranR^i\'tupA R^i\_tAvA\' ..
##3.053.09a##  ma\_hA.N R^iShi\'rdeva\_jA de\_vajU\_to.asta\'bhnA\_tsindhu\'marNa\_vaM nR^i\_chakShA\'H .
##3.053.09c##  vi\_shvAmi\'tro\_ yadava\'hatsu\_dAsa\_mapri\'yAyata kushi\_kebhi\_rindra\'H ..
##3.053.10a##  ha\_MsA i\'va kR^iNutha\_ shloka\_madri\'bhi\_rmada\'nto gI\_rbhira\'dhva\_re su\_te sachA\' .
##3.053.10c##  de\_vebhi\'rviprA R^iShayo nR^ichakShaso\_ vi pi\'badhvaM kushikAH so\_myaM madhu\' ..
##3.053.11a##  upa\_ preta\' kushikAshche\_taya\'dhva\_mashva\'M rA\_ye pra mu\'~nchatA su\_dAsa\'H .
##3.053.11c##  rAjA\' vR^i\_traM ja\'~Nghana\_tprAgapA\_guda\_gathA\' yajAte\_ vara\_ A pR^i\'thi\_vyAH ..
##3.053.12a##  ya i\_me roda\'sI u\_bhe a\_hamindra\_matu\'ShTavam .
##3.053.12c##  vi\_shvAmi\'trasya rakShati\_ brahme\_daM bhAra\'ta\_M jana\'m ..
##3.053.13a##  vi\_shvAmi\'trA arAsata\_ brahmendrA\'ya va\_jriNe\' .
##3.053.13c##  kara\_dinna\'H su\_rAdha\'saH ..
##3.053.14a##  kiM te\' kR^iNvanti\_ kIka\'TeShu\_ gAvo\_ nAshira\'M du\_hre na ta\'panti gha\_rmam .
##3.053.14c##  A no\' bhara\_ prama\'gandasya\_ vedo\' naichAshA\_khaM ma\'ghavanrandhayA naH ..
##3.053.15a##  sa\_sa\_rpa\_rIrama\'ti\_M bAdha\'mAnA bR^i\_hanmi\'mAya ja\_mada\'gnidattA .
##3.053.15c##  A sUrya\'sya duhi\_tA ta\'tAna\_ shravo\' de\_veShva\_mR^ita\'maju\_ryam ..
##3.053.16a##  sa\_sa\_rpa\_rIra\'bhara\_ttUya\'me\_bhyo.adhi\_ shrava\_H pA~ncha\'janyAsu kR^i\_ShTiShu\' .
##3.053.16c##  sA pa\_kShyA\_3\_\' navya\_mAyu\_rdadhA\'nA\_ yAM me\' palastijamada\_gnayo\' da\_duH ..
##3.053.17a##  sthi\_rau gAvau\' bhavatAM vI\_LurakSho\_ meShA vi va\'rhi\_ mA yu\_gaM vi shA\'ri .
##3.053.17c##  indra\'H pAta\_lye\' dadatA\_M sharI\'to\_rari\'ShTaneme a\_bhi na\'H sachasva ..
##3.053.18a##  bala\'M dhehi ta\_nUShu\' no\_ bala\'mindrAna\_Lutsu\' naH .
##3.053.18c##  bala\'M to\_kAya\_ tana\'yAya jI\_vase\_ tvaM hi ba\'la\_dA asi\' ..
##3.053.19a##  a\_bhi vya\'yasva khadi\_rasya\_ sAra\_mojo\' dhehi spanda\_ne shi\_MshapA\'yAm .
##3.053.19c##  akSha\' vILo vILita vI\_Laya\'sva\_ mA yAmA\'da\_smAdava\' jIhipo naH ..
##3.053.20a##  a\_yama\_smAnvana\_spati\_rmA cha\_ hA mA cha\' rIriShat .
##3.053.20c##  sva\_styA gR^i\_hebhya\_ Ava\_sA A vi\_mocha\'nAt ..
##3.053.21a##  indro\_tibhi\'rbahu\_lAbhi\'rno a\_dya yA\'chChre\_ShThAbhi\'rmaghava~nChUra jinva .
##3.053.21c##  yo no\_ dveShTyadha\'ra\_H saspa\'dIShTa\_ yamu\' dvi\_Shmastamu\' prA\_No ja\'hAtu ..
##3.053.22a##  pa\_ra\_shuM chi\_dvi ta\'pati shimba\_laM chi\_dvi vR^i\'shchati .
##3.053.22c##  u\_khA chi\'dindra\_ yeSha\'ntI\_ praya\'stA\_ phena\'masyati ..
##3.053.23a##  na sAya\'kasya chikite janAso lo\_dhaM na\'yanti\_ pashu\_ manya\'mAnAH .
##3.053.23c##  nAvA\'jinaM vA\_jinA\' hAsayanti\_ na ga\'rda\_bhaM pu\_ro ashvA\'nnayanti ..
##3.053.24a##  i\_ma i\'ndra bhara\_tasya\' pu\_trA a\'papi\_tvaM chi\'kitu\_rna pra\'pi\_tvam .
##3.053.24c##  hi\_nvantyashva\_mara\'Na\_M na nitya\_M jyA\'vAja\_M pari\' NayantyA\_jau ..
##3.054.01a##  i\_maM ma\_he vi\'da\_thyA\'ya shU\_ShaM shashva\_tkR^itva\_ IDyA\'ya\_ pra ja\'bhruH .
##3.054.01c##  shR^i\_Notu\' no\_ damye\'bhi\_ranI\'kaiH shR^i\_Notva\_gnirdi\_vyairaja\'sraH ..
##3.054.02a##  mahi\' ma\_he di\_ve a\'rchA pR^ithi\_vyai kAmo\' ma i\_chCha~ncha\'rati prajA\_nan .
##3.054.02c##  yayo\'rha\_ stome\' vi\_dathe\'Shu de\_vAH sa\'pa\_ryavo\' mA\_daya\'nte\_ sachA\_yoH ..
##3.054.03a##  yu\_vorR^i\_taM ro\'dasI sa\_tyama\'stu ma\_he Shu Na\'H suvi\_tAya\_ pra bhU\'tam .
##3.054.03c##  i\_daM di\_ve namo\' agne pR^ithi\_vyai sa\'pa\_ryAmi\_ praya\'sA\_ yAmi\_ ratna\'m ..
##3.054.04a##  u\_to hi vA\'M pU\_rvyA A\'vivi\_dra R^itA\'varI rodasI satya\_vAcha\'H .
##3.054.04c##  nara\'shchidvAM sami\_the shUra\'sAtau vavandi\_re pR^i\'thivi\_ vevi\'dAnAH ..
##3.054.05a##  ko a\_ddhA ve\'da\_ ka i\_ha pra vo\'chadde\_vA.N achChA\' pa\_thyA\_3\_\' kA same\'ti .
##3.054.05c##  dadR^i\'shra eShAmava\_mA sadA\'Msi\_ pare\'Shu\_ yA guhye\'Shu vra\_teShu\' ..
##3.054.06a##  ka\_virnR^i\_chakShA\' a\_bhi ShI\'machaShTa R^i\_tasya\_ yonA\_ vighR^i\'te\_ mada\'ntI .
##3.054.06c##  nAnA\' chakrAte\_ sada\'na\_M yathA\_ veH sa\'mA\_nena\_ kratu\'nA saMvidA\_ne ..
##3.054.07a##  sa\_mA\_nyA viyu\'te dU\_re/a\'nte dhru\_ve pa\_de ta\'sthaturjAga\_rUke\' .
##3.054.07c##  u\_ta svasA\'rA yuva\_tI bhava\'ntI\_ Adu\' bruvAte mithu\_nAni\_ nAma\' ..
##3.054.08a##  vishvede\_te jani\'mA\_ saM vi\'vikto ma\_ho de\_vAnbibhra\'tI\_ na vya\'thete .
##3.054.08c##  eja\'ddhru\_vaM pa\'tyate\_ vishva\_meka\_M chara\'tpata\_tri viShu\'Na\_M vi jA\_tam ..
##3.054.09a##  sanA\' purA\_Namadhye\'myA\_rAnma\_haH pi\_turja\'ni\_turjA\_mi tanna\'H .
##3.054.09c##  de\_vAso\_ yatra\' pani\_tAra\_ evai\'ru\_rau pa\_thi vyu\'te ta\_sthura\_ntaH ..
##3.054.10a##  i\_maM stoma\'M rodasI\_ pra bra\'vImyR^idU\_darA\'H shR^iNavannagniji\_hvAH .
##3.054.10c##  mi\_traH sa\_mrAjo\_ varu\'No\_ yuvA\'na Adi\_tyAsa\'H ka\_vaya\'H paprathA\_nAH ..
##3.054.11a##  hira\'NyapANiH savi\_tA su\'ji\_hvastrirA di\_vo vi\_dathe\_ patya\'mAnaH .
##3.054.11c##  de\_veShu\' cha savita\_H shloka\_mashre\_rAda\_smabhya\_mA su\'va sa\_rvatA\'tim ..
##3.054.12a##  su\_kR^itsu\'pA\_NiH svavA\'.N R^i\_tAvA\' de\_vastvaShTAva\'se\_ tAni\' no dhAt .
##3.054.12c##  pU\_Sha\_Nvanta\' R^ibhavo mAdayadhvamU\_rdhvagrA\'vANo adhva\_rama\'taShTa ..
##3.054.13a##  vi\_dyudra\'thA ma\_ruta\' R^iShTi\_manto\' di\_vo maryA\' R^i\_tajA\'tA a\_yAsa\'H .
##3.054.13c##  sara\'svatI shR^iNavanya\_j~niyA\'so\_ dhAtA\' ra\_yiM sa\_havI\'raM turAsaH ..
##3.054.14a##  viShNu\_M stomA\'saH puruda\_smama\_rkA bhaga\'syeva kA\_riNo\_ yAma\'ni gman .
##3.054.14c##  u\_ru\_kra\_maH ka\'ku\_ho yasya\' pU\_rvIrna ma\'rdhanti yuva\_tayo\_ jani\'trIH ..
##3.054.15a##  indro\_ vishvai\'rvI\_ryai\_3\_\'H patya\'mAna u\_bhe A pa\'prau\_ roda\'sI mahi\_tvA .
##3.054.15c##  pu\_ra\_Mda\_ro vR^i\'tra\_hA dhR^i\_ShNuShe\'NaH sa\_MgR^ibhyA\' na\_ A bha\'rA\_ bhUri\' pa\_shvaH ..
##3.054.16a##  nAsa\'tyA me pi\_tarA\' bandhu\_pR^ichChA\' sajA\_tya\'ma\_shvino\_shchAru\_ nAma\' .
##3.054.16c##  yu\_vaM hi stho ra\'yi\_dau no\' rayI\_NAM dA\_traM ra\'kShethe\_ aka\'vai\_rada\'bdhA ..
##3.054.17a##  ma\_hattadva\'H kavaya\_shchAru\_ nAma\_ yaddha\' devA\_ bhava\'tha\_ vishva\_ indre\' .
##3.054.17c##  sakha\' R^i\_bhubhi\'H puruhUta pri\_yebhi\'ri\_mAM dhiya\'M sA\_taye\' takShatA naH ..
##3.054.18a##  a\_rya\_mA No\_ adi\'tirya\_j~niyA\_so.ada\'bdhAni\_ varu\'Nasya vra\_tAni\' .
##3.054.18c##  yu\_yota\' no anapa\_tyAni\_ ganto\'H pra\_jAvA\'nnaH pashu\_mA.N a\'stu gA\_tuH ..
##3.054.19a##  de\_vAnA\'M dU\_taH pu\'ru\_dha prasU\_to.anA\'gAnno vochatu sa\_rvatA\'tA .
##3.054.19c##  shR^i\_Notu\' naH pR^ithi\_vI dyauru\_tApa\_H sUryo\_ nakSha\'trairu\_rva1\_\'ntari\'kSham ..
##3.054.20a##  shR^i\_Nvantu\' no\_ vR^iSha\'Na\_H parva\'tAso dhru\_vakShe\'mAsa\_ iLa\'yA\_ mada\'ntaH .
##3.054.20c##  A\_di\_tyairno\_ adi\'tiH shR^iNotu\_ yachCha\'ntu no ma\_ruta\_H sharma\' bha\_dram ..
##3.054.21a##  sadA\' su\_gaH pi\'tu\_mA.N a\'stu\_ panthA\_ madhvA\' devA\_ oSha\'dhI\_H saM pi\'pR^ikta .
##3.054.21c##  bhago\' me agne sa\_khye na mR^i\'dhyA\_ udrA\_yo a\'shyA\_M sada\'naM puru\_kShoH ..
##3.054.22a##  svada\'sva ha\_vyA samiSho\' didIhyasma\_drya1\_\'ksaM mi\'mIhi\_ shravA\'Msi .
##3.054.22c##  vishvA\'.N agne pR^i\_tsu tA~nje\'Shi\_ shatrU\_nahA\_ vishvA\' su\_manA\' dIdihI naH ..
##3.055.01a##  u\_Shasa\_H pUrvA\_ adha\_ yadvyU\_Shurma\_hadvi ja\'j~ne a\_kShara\'M pa\_de goH .
##3.055.01c##  vra\_tA de\_vAnA\_mupa\_ nu pra\_bhUSha\'nma\_hadde\_vAnA\'masura\_tvameka\'m ..
##3.055.02a##  mo ShU No\_ atra\' juhuranta de\_vA mA pUrve\' agne pi\_tara\'H pada\_j~nAH .
##3.055.02c##  pu\_rA\_NyoH sadma\'noH ke\_tura\_ntarma\_hadde\_vAnA\'masura\_tvameka\'m ..
##3.055.03a##  vi me\' puru\_trA pa\'tayanti\_ kAmA\_H shamyachChA\' dIdye pU\_rvyANi\' .
##3.055.03c##  sami\'ddhe a\_gnAvR^i\_tamidva\'dema ma\_hadde\_vAnA\'masura\_tvameka\'m ..
##3.055.04a##  sa\_mA\_no rAjA\_ vibhR^i\'taH puru\_trA shaye\' sha\_yAsu\_ prayu\'to\_ vanAnu\' .
##3.055.04c##  a\_nyA va\_tsaM bhara\'ti\_ kSheti\' mA\_tA ma\_hadde\_vAnA\'masura\_tvameka\'m ..
##3.055.05a##  A\_kShitpUrvA\_svapa\'rA anU\_rutsa\_dyo jA\_tAsu\_ taru\'NIShva\_ntaH .
##3.055.05c##  a\_ntarva\'tIH suvate\_ apra\'vItA ma\_hadde\_vAnA\'masura\_tvameka\'m ..
##3.055.06a##  sha\_yuH pa\_rastA\_dadha\_ nu dvi\'mA\_tAba\'ndha\_nashcha\'rati va\_tsa eka\'H .
##3.055.06c##  mi\_trasya\_ tA varu\'Nasya vra\_tAni\' ma\_hadde\_vAnA\'masura\_tvameka\'m ..
##3.055.07a##  dvi\_mA\_tA hotA\' vi\_dathe\'Shu sa\_mrALanvagra\_M chara\'ti\_ kSheti\' bu\_dhnaH .
##3.055.07c##  pra raNyA\'ni raNya\_vAcho\' bharante ma\_hadde\_vAnA\'masura\_tvameka\'m ..
##3.055.08a##  shUra\'syeva\_ yudhya\'to anta\_masya\' pratI\_chIna\'M dadR^ishe\_ vishva\'mA\_yat .
##3.055.08c##  a\_ntarma\_tishcha\'rati ni\_ShShidha\_M gorma\_hadde\_vAnA\'masura\_tvameka\'m ..
##3.055.09a##  ni ve\'veti pali\_to dU\_ta A\'sva\_ntarma\_hA.Nshcha\'rati rocha\_nena\' .
##3.055.09c##  vapU\'MShi\_ bibhra\'da\_bhi no\_ vi cha\'ShTe ma\_hadde\_vAnA\'masura\_tvameka\'m ..
##3.055.10a##  viShNu\'rgo\_pAH pa\'ra\_maM pA\'ti\_ pAtha\'H pri\_yA dhAmA\'nya\_mR^itA\_ dadhA\'naH .
##3.055.10c##  a\_gniShTA vishvA\_ bhuva\'nAni veda ma\_hadde\_vAnA\'masura\_tvameka\'m ..
##3.055.11a##  nAnA\' chakrAte ya\_myA\_3\_\' vapU\'MShi\_ tayo\'ra\_nyadrocha\'te kR^i\_ShNama\_nyat .
##3.055.11c##  shyAvI\' cha\_ yadaru\'ShI cha\_ svasA\'rau ma\_hadde\_vAnA\'masura\_tvameka\'m ..
##3.055.12a##  mA\_tA cha\_ yatra\' duhi\_tA cha\' dhe\_nU sa\'ba\_rdughe\' dhA\_paye\'te samI\_chI .
##3.055.12c##  R^i\_tasya\_ te sada\'sILe a\_ntarma\_hadde\_vAnA\'masura\_tvameka\'m ..
##3.055.13a##  a\_nyasyA\' va\_tsaM ri\'ha\_tI mi\'mAya\_ kayA\' bhu\_vA ni da\'dhe dhe\_nurUdha\'H .
##3.055.13c##  R^i\_tasya\_ sA paya\'sApinva\_teLA\' ma\_hadde\_vAnA\'masura\_tvameka\'m ..
##3.055.14a##  padyA\' vaste puru\_rUpA\_ vapU\'MShyU\_rdhvA ta\'sthau\_ tryavi\_M reri\'hANA .
##3.055.14c##  R^i\_tasya\_ sadma\_ vi cha\'rAmi vi\_dvAnma\_hadde\_vAnA\'masura\_tvameka\'m ..
##3.055.15a##  pa\_de i\'va\_ nihi\'te da\_sme a\_ntastayo\'ra\_nyadguhya\'mA\_vira\_nyat .
##3.055.15c##  sa\_dhrI\_chI\_nA pa\_thyA\_3\_\' sA viShU\'chI ma\_hadde\_vAnA\'masura\_tvameka\'m ..
##3.055.16a##  A dhe\_navo\' dhunayantA\_mashi\'shvIH saba\_rdughA\'H shasha\_yA apra\'dugdhAH .
##3.055.16c##  navyA\'navyA yuva\_tayo\_ bhava\'ntIrma\_hadde\_vAnA\'masura\_tvameka\'m ..
##3.055.17a##  yada\_nyAsu\' vR^iSha\_bho rora\'vIti\_ so a\_nyasmi\'nyU\_the ni da\'dhAti\_ reta\'H .
##3.055.17c##  sa hi kShapA\'vA\_nsa bhaga\_H sa rAjA\' ma\_hadde\_vAnA\'masura\_tvameka\'m ..
##3.055.18a##  vI\_rasya\_ nu svashvya\'M janAsa\_H pra nu vo\'chAma vi\_dura\'sya de\_vAH .
##3.055.18c##  Sho\_LhA yu\_ktAH pa~ncha\'pa\_~nchA va\'hanti ma\_hadde\_vAnA\'masura\_tvameka\'m ..
##3.055.19a##  de\_vastvaShTA\' savi\_tA vi\_shvarU\'paH pu\_poSha\' pra\_jAH pu\'ru\_dhA ja\'jAna .
##3.055.19c##  i\_mA cha\_ vishvA\_ bhuva\'nAnyasya ma\_hadde\_vAnA\'masura\_tvameka\'m ..
##3.055.20a##  ma\_hI samai\'rachcha\_mvA\' samI\_chI u\_bhe te a\'sya\_ vasu\'nA\_ nyR^i\'ShTe .
##3.055.20c##  shR^i\_Nve vI\_ro vi\_ndamA\'no\_ vasU\'ni ma\_hadde\_vAnA\'masura\_tvameka\'m ..
##3.055.21a##  i\_mAM cha\' naH pR^ithi\_vIM vi\_shvadhA\'yA\_ upa\' kSheti hi\_tami\'tro\_ na rAjA\' .
##3.055.21c##  pu\_ra\_Hsada\'H sharma\_sado\_ na vI\_rA ma\_hadde\_vAnA\'masura\_tvameka\'m ..
##3.055.22a##  ni\_ShShidhva\'rIsta\_ oSha\'dhIru\_tApo\' ra\_yiM ta\' indra pR^ithi\_vI bi\'bharti .
##3.055.22c##  sakhA\'yaste vAma\_bhAja\'H syAma ma\_hadde\_vAnA\'masura\_tvameka\'m ..
##3.056.01a##  na tA mi\'nanti mA\_yino\_ na dhIrA\' vra\_tA de\_vAnA\'M pratha\_mA dhru\_vANi\' .
##3.056.01c##  na roda\'sI a\_druhA\' ve\_dyAbhi\_rna parva\'tA ni\_name\' tasthi\_vAMsa\'H ..
##3.056.02a##  ShaDbhA\_rA.N eko\_ acha\'ranbibhartyR^i\_taM varShi\'ShTha\_mupa\_ gAva\_ Agu\'H .
##3.056.02c##  ti\_sro ma\_hIrupa\'rAstasthu\_ratyA\_ guhA\_ dve nihi\'te\_ darshyekA\' ..
##3.056.03a##  tri\_pA\_ja\_syo vR^i\'Sha\_bho vi\_shvarU\'pa u\_ta tryu\_dhA pu\'ru\_dha pra\_jAvA\'n .
##3.056.03c##  trya\_nI\_kaH pa\'tyate\_ mAhi\'nAvA\_nsa re\'to\_dhA vR^i\'Sha\_bhaH shashva\'tInAm ..
##3.056.04a##  a\_bhIka\' AsAM pada\_vIra\'bodhyAdi\_tyAnA\'mahve\_ chAru\_ nAma\' .
##3.056.04c##  Apa\'shchidasmA aramanta de\_vIH pR^itha\_gvraja\'ntI\_H pari\' ShImavR^i~njan ..
##3.056.05a##  trI Sha\_dhasthA\' sindhava\_striH ka\'vI\_nAmu\_ta tri\'mA\_tA vi\_dathe\'Shu sa\_mrAT .
##3.056.05c##  R^i\_tAva\'rI\_ryoSha\'NAsti\_sro apyA\_strirA di\_vo vi\_dathe\_ patya\'mAnAH ..
##3.056.06a##  trirA di\_vaH sa\'vita\_rvAryA\'Ni di\_vedi\'va\_ A su\'va\_ trirno\_ ahna\'H .
##3.056.06c##  tri\_dhAtu\' rA\_ya A su\'vA\_ vasU\'ni\_ bhaga\' trAtardhiShaNe sA\_taye\' dhAH ..
##3.056.07a##  trirA di\_vaH sa\'vi\_tA so\'ShavIti\_ rAjA\'nA mi\_trAvaru\'NA supA\_NI .
##3.056.07c##  Apa\'shchidasya\_ roda\'sI chidu\_rvI ratna\'M bhikShanta savi\_tuH sa\_vAya\' ..
##3.056.08a##  triru\'tta\_mA dU\_NashA\' rocha\_nAni\_ trayo\' rAja\_ntyasu\'rasya vI\_rAH .
##3.056.08c##  R^i\_tAvA\'na iShi\_rA dU\_LabhA\'sa\_strirA di\_vo vi\_dathe\' santu de\_vAH ..
##3.057.01a##  pra me\' vivi\_kvA.N a\'vidanmanI\_ShAM dhe\_nuM chara\'ntI\_M prayu\'tA\_mago\'pAm .
##3.057.01c##  sa\_dyashchi\_dyA du\'du\_he bhUri\' dhA\_serindra\_stada\_gniH pa\'ni\_tAro\' asyAH ..
##3.057.02a##  indra\_H su pU\_ShA vR^iSha\'NA su\_hastA\' di\_vo na prI\_tAH sha\'sha\_yaM du\'duhre .
##3.057.02c##  vishve\_ yada\'syAM ra\_Naya\'nta de\_vAH pra vo.atra\' vasavaH su\_mnama\'shyAm ..
##3.057.03a##  yA jA\_mayo\_ vR^iShNa\' i\_chChanti\' sha\_ktiM na\'ma\_syantI\'rjAnate\_ garbha\'masmin .
##3.057.03c##  achChA\' pu\_traM dhe\_navo\' vAvashA\_nA ma\_hashcha\'ranti\_ bibhra\'ta\_M vapU\'MShi ..
##3.057.04a##  achChA\' vivakmi\_ roda\'sI su\_meke\_ grAvNo\' yujA\_no a\'dhva\_re ma\'nI\_ShA .
##3.057.04c##  i\_mA u\' te\_ mana\'ve\_ bhUri\'vArA U\_rdhvA bha\'vanti darsha\_tA yaja\'trAH ..
##3.057.05a##  yA te\' ji\_hvA madhu\'matI sume\_dhA agne\' de\_veShU\_chyata\' urU\_chI .
##3.057.05c##  taye\_ha vishvA\_.N ava\'se\_ yaja\'trA\_nA sA\'daya pA\_yayA\' chA\_ madhU\'ni ..
##3.057.06a##  yA te\' agne\_ parva\'tasyeva\_ dhArAsa\'shchantI pI\_paya\'ddeva chi\_trA .
##3.057.06c##  tAma\_smabhya\_M prama\'tiM jAtavedo\_ vaso\_ rAsva\' suma\_tiM vi\_shvaja\'nyAm ..
##3.058.01a##  dhe\_nuH pra\_tnasya\_ kAmya\_M duhA\'nA\_ntaH pu\_trashcha\'rati\_ dakShi\'NAyAH .
##3.058.01c##  A dyo\'ta\_niM va\'hati shu\_bhrayA\'mo\_Shasa\_H stomo\' a\_shvinA\'vajIgaH ..
##3.058.02a##  su\_yugva\'hanti\_ prati\' vAmR^i\_teno\_rdhvA bha\'vanti pi\_tare\'va\_ medhA\'H .
##3.058.02c##  jare\'thAma\_smadvi pa\_Nerma\'nI\_ShAM yu\_vorava\'shchakR^i\_mA yA\'tama\_rvAk ..
##3.058.03a##  su\_yugbhi\_rashvai\'H su\_vR^itA\_ rathe\'na\_ dasrA\'vi\_maM shR^i\'Nuta\_M shloka\_madre\'H .
##3.058.03c##  kima\_~Nga vA\_M pratyava\'rti\_M gami\'ShThA\_hurviprA\'so ashvinA purA\_jAH ..
##3.058.04a##  A ma\'nyethA\_mA ga\'ta\_M kachchi\_devai\_rvishve\_ janA\'so a\_shvinA\' havante .
##3.058.04c##  i\_mA hi vA\_M goR^i\'jIkA\_ madhU\'ni\_ pra mi\_trAso\_ na da\_duru\_sro agre\' ..
##3.058.05a##  ti\_raH pu\_rU chi\'dashvinA\_ rajA\'MsyA~NgU\_Sho vA\'M maghavAnA\_ jane\'Shu .
##3.058.05c##  eha yA\'taM pa\_thibhi\'rdeva\_yAnai\_rdasrA\'vi\_me vA\'M ni\_dhayo\_ madhU\'nAm ..
##3.058.06a##  pu\_rA\_Namoka\'H sa\_khyaM shi\_vaM vA\'M yu\_vorna\'rA\_ dravi\'NaM ja\_hnAvyA\'m .
##3.058.06c##  puna\'H kR^iNvA\_nAH sa\_khyA shi\_vAni\_ madhvA\' madema sa\_ha nU sa\'mA\_nAH ..
##3.058.07a##  ashvi\'nA vA\_yunA\' yu\_vaM su\'dakShA ni\_yudbhi\'Shcha sa\_joSha\'sA yuvAnA .
##3.058.07c##  nAsa\'tyA ti\_ro/a\'hnyaM juShA\_NA soma\'M pibatama\_sridhA\' sudAnU ..
##3.058.08a##  ashvi\'nA\_ pari\' vA\_miSha\'H purU\_chIrI\_yurgI\_rbhiryata\'mAnA\_ amR^i\'dhrAH .
##3.058.08c##  ratho\' ha vAmR^ita\_jA adri\'jUta\_H pari\_ dyAvA\'pR^ithi\_vI yA\'ti sa\_dyaH ..
##3.058.09a##  ashvi\'nA madhu\_Shutta\'mo yu\_vAku\_H soma\_staM pA\'ta\_mA ga\'taM duro\_Ne .
##3.058.09c##  ratho\' ha vA\_M bhUri\_ varpa\_H kari\'kratsu\_tAva\'to niShkR^i\_tamAga\'miShThaH ..
##3.059.01a##  mi\_tro janA\'nyAtayati bruvA\_No mi\_tro dA\'dhAra pR^ithi\_vImu\_ta dyAm .
##3.059.01c##  mi\_traH kR^i\_ShTIrani\'miShA\_bhi cha\'ShTe mi\_trAya\' ha\_vyaM ghR^i\_tava\'jjuhota ..
##3.059.02a##  pra sa mi\'tra\_ marto\' astu\_ praya\'svA\_nyasta\' Aditya\_ shikSha\'ti vra\_tena\' .
##3.059.02c##  na ha\'nyate\_ na jI\'yate\_ tvoto\_ naina\_maMho\' ashno\_tyanti\'to\_ na dU\_rAt ..
##3.059.03a##  a\_na\_mI\_vAsa\_ iLa\'yA\_ mada\'nto mi\_taj~na\'vo\_ vari\'ma\_nnA pR^i\'thi\_vyAH .
##3.059.03c##  A\_di\_tyasya\' vra\_tamu\'pakShi\_yanto\' va\_yaM mi\_trasya\' suma\_tau syA\'ma ..
##3.059.04a##  a\_yaM mi\_tro na\'ma\_sya\'H su\_shevo\_ rAjA\' sukSha\_tro a\'janiShTa ve\_dhAH .
##3.059.04c##  tasya\' va\_yaM su\'ma\_tau ya\_j~niya\_syApi\' bha\_dre sau\'mana\_se syA\'ma ..
##3.059.05a##  ma\_hA.N A\'di\_tyo nama\'sopa\_sadyo\' yAta\_yajja\'no gR^iNa\_te su\_sheva\'H .
##3.059.05c##  tasmA\' e\_tatpanya\'tamAya\_ juShTa\'ma\_gnau mi\_trAya\' ha\_virA ju\'hota ..
##3.059.06a##  mi\_trasya\' charShaNI\_dhR^ito.avo\' de\_vasya\' sAna\_si .
##3.059.06c##  dyu\_mnaM chi\_trashra\'vastamam ..
##3.059.07a##  a\_bhi yo ma\'hi\_nA diva\'M mi\_tro ba\_bhUva\' sa\_prathA\'H .
##3.059.07c##  a\_bhi shravo\'bhiH pR^ithi\_vIm ..
##3.059.08a##  mi\_trAya\_ pa~ncha\' yemire\_ janA\' a\_bhiShTi\'shavase .
##3.059.08c##  sa de\_vAnvishvA\'nbibharti ..
##3.059.09a##  mi\_tro de\_veShvA\_yuShu\_ janA\'ya vR^i\_ktaba\'rhiShe .
##3.059.09c##  iSha\' i\_ShTavra\'tA akaH ..
##3.060.01a##  i\_heha\' vo\_ mana\'sA ba\_ndhutA\' nara u\_shijo\' jagmura\_bhi tAni\_ veda\'sA .
##3.060.01c##  yAbhi\'rmA\_yAbhi\_H prati\'jUtivarpasa\_H saudha\'nvanA ya\_j~niya\'M bhA\_gamA\'na\_sha ..
##3.060.02a##  yAbhi\_H shachI\'bhishchama\_sA.N api\'Mshata\_ yayA\' dhi\_yA gAmari\'NIta\_ charma\'NaH .
##3.060.02c##  yena\_ harI\_ mana\'sA ni\_rata\'kShata\_ tena\' deva\_tvamR^i\'bhava\_H samA\'nasha ..
##3.060.03a##  indra\'sya sa\_khyamR^i\_bhava\_H samA\'nashu\_rmano\_rnapA\'to a\_paso\' dadhanvire .
##3.060.03c##  sau\_dha\_nva\_nAso\' amR^ita\_tvameri\'re vi\_ShTvI shamI\'bhiH su\_kR^ita\'H sukR^i\_tyayA\' ..
##3.060.04a##  indre\'Na yAtha sa\_ratha\'M su\_te sachA\_.N atho\_ vashA\'nAM bhavathA sa\_ha shri\_yA .
##3.060.04c##  na va\'H prati\_mai su\'kR^i\_tAni\' vAghata\_H saudha\'nvanA R^ibhavo vI\_ryA\'Ni cha ..
##3.060.05a##  indra\' R^i\_bhubhi\_rvAja\'vadbhi\_H samu\'kShitaM su\_taM soma\_mA vR^i\'ShasvA\_ gabha\'styoH .
##3.060.05c##  dhi\_yeShi\_to ma\'ghavandA\_shuSho\' gR^i\_he sau\'dhanva\_nebhi\'H sa\_ha ma\'tsvA\_ nR^ibhi\'H ..
##3.060.06a##  indra\' R^ibhu\_mAnvAja\'vAnmatsve\_ha no\_.asminsava\'ne\_ shachyA\' puruShTuta .
##3.060.06c##  i\_mAni\_ tubhya\_M svasa\'rANi yemire vra\_tA de\_vAnA\_M manu\'Shashcha\_ dharma\'bhiH ..
##3.060.07a##  indra\' R^i\_bhubhi\'rvA\_jibhi\'rvA\_jaya\'nni\_ha stoma\'M jari\_turupa\' yAhi ya\_j~niya\'m .
##3.060.07c##  sha\_taM kete\'bhiriShi\_rebhi\'rA\_yave\' sa\_hasra\'NItho adhva\_rasya\_ homa\'ni ..
##3.061.01a##  uSho\_ vAje\'na vAjini\_ prache\'tA\_H stoma\'M juShasva gR^iNa\_to ma\'ghoni .
##3.061.01c##  pu\_rA\_NI de\'vi yuva\_tiH pura\'Mdhi\_ranu\' vra\_taM cha\'rasi vishvavAre ..
##3.061.02a##  uSho\' de\_vyama\'rtyA\_ vi bhA\'hi cha\_ndrara\'thA sU\_nR^itA\' I\_raya\'ntI .
##3.061.02c##  A tvA\' vahantu su\_yamA\'so\_ ashvA\_ hira\'NyavarNAM pR^ithu\_pAja\'so\_ ye ..
##3.061.03a##  uSha\'H pratI\_chI bhuva\'nAni\_ vishvo\_rdhvA ti\'ShThasya\_mR^ita\'sya ke\_tuH .
##3.061.03c##  sa\_mA\_namartha\'M charaNI\_yamA\'nA cha\_krami\'va navya\_syA va\'vR^itsva ..
##3.061.04a##  ava\_ syUme\'va chinva\_tI ma\_ghonyu\_ShA yA\'ti\_ svasa\'rasya\_ patnI\' .
##3.061.04c##  sva1\_\'rjana\'ntI su\_bhagA\' su\_daMsA\_ AntA\'ddi\_vaH pa\'pratha\_ A pR^i\'thi\_vyAH ..
##3.061.05a##  achChA\' vo de\_vImu\_Shasa\'M vibhA\_tIM pra vo\' bharadhva\_M nama\'sA suvR^i\_ktim .
##3.061.05c##  U\_rdhvaM ma\'dhu\_dhA di\_vi pAjo\' ashre\_tpra ro\'cha\_nA ru\'ruche ra\_Nvasa\'MdR^ik ..
##3.061.06a##  R^i\_tAva\'rI di\_vo a\_rkaira\'bo\_dhyA re\_vatI\_ roda\'sI chi\_trama\'sthAt .
##3.061.06c##  A\_ya\_tIma\'gna u\_Shasa\'M vibhA\_tIM vA\_mame\'Shi\_ dravi\'Na\_M bhikSha\'mANaH ..
##3.061.07a##  R^i\_tasya\' bu\_dhna u\_ShasA\'miSha\_NyanvR^iShA\' ma\_hI roda\'sI\_ A vi\'vesha .
##3.061.07c##  ma\_hI mi\_trasya\_ varu\'Nasya mA\_yA cha\_ndreva\' bhA\_nuM vi da\'dhe puru\_trA ..
##3.062.01a##  i\_mA u\' vAM bhR^i\_mayo\_ manya\'mAnA yu\_vAva\'te\_ na tujyA\' abhUvan .
##3.062.01c##  kva1\_\' tyadi\'ndrAvaruNA\_ yasho\' vA\_M yena\' smA\_ sina\_M bhara\'tha\_H sakhi\'bhyaH ..
##3.062.02a##  a\_yamu\' vAM puru\_tamo\' rayI\_ya~nCha\'shvatta\_mamava\'se johavIti .
##3.062.02c##  sa\_joShA\'vindrAvaruNA ma\_rudbhi\'rdi\_vA pR^i\'thi\_vyA shR^i\'Nuta\_M hava\'M me ..
##3.062.03a##  a\_sme tadi\'ndrAvaruNA\_ vasu\' ShyAda\_sme ra\_yirma\'ruta\_H sarva\'vIraH .
##3.062.03c##  a\_smAnvarU\'trIH shara\_Naira\'vantva\_smAnhotrA\_ bhAra\'tI\_ dakShi\'NAbhiH ..
##3.062.04a##  bR^iha\'spate ju\_Shasva\' no ha\_vyAni\' vishvadevya .
##3.062.04c##  rAsva\_ ratnA\'ni dA\_shuShe\' ..
##3.062.05a##  shuchi\'ma\_rkairbR^iha\_spati\'madhva\_reShu\' namasyata .
##3.062.05c##  anA\_myoja\_ A cha\'ke ..
##3.062.06a##  vR^i\_Sha\_bhaM cha\'rShaNI\_nAM vi\_shvarU\'pa\_madA\'bhyam .
##3.062.06c##  bR^iha\_spati\_M vare\'Nyam ..
##3.062.07a##  i\_yaM te\' pUShannAghR^iNe suShTu\_tirde\'va\_ navya\'sI .
##3.062.07c##  a\_smAbhi\_stubhya\'M shasyate ..
##3.062.08a##  tAM ju\'Shasva\_ gira\_M mama\' vAja\_yantI\'mavA\_ dhiya\'m .
##3.062.08c##  va\_dhU\_yuri\'va\_ yoSha\'NAm ..
##3.062.09a##  yo vishvA\_bhi vi\_pashya\'ti\_ bhuva\'nA\_ saM cha\_ pashya\'ti .
##3.062.09c##  sa na\'H pU\_ShAvi\_tA bhu\'vat ..
##3.062.10a##  tatsa\'vi\_turvare\'Nya\_M bhargo\' de\_vasya\' dhImahi .
##3.062.10c##  dhiyo\_ yo na\'H pracho\_dayA\'t ..
##3.062.11a##  de\_vasya\' savi\_turva\_yaM vA\'ja\_yanta\_H pura\'MdhyA .
##3.062.11c##  bhaga\'sya rA\_timI\'mahe ..
##3.062.12a##  de\_vaM nara\'H savi\_tAra\_M viprA\' ya\_j~naiH su\'vR^i\_ktibhi\'H .
##3.062.12c##  na\_ma\_syanti\' dhi\_yeShi\_tAH ..
##3.062.13a##  somo\' jigAti gAtu\_vidde\_vAnA\'meti niShkR^i\_tam .
##3.062.13c##  R^i\_tasya\_ yoni\'mA\_sada\'m ..
##3.062.14a##  somo\' a\_smabhya\'M dvi\_pade\_ chatu\'Shpade cha pa\_shave\' .
##3.062.14c##  a\_na\_mI\_vA iSha\'skarat ..
##3.062.15a##  a\_smAka\_mAyu\'rva\_rdhaya\'nna\_bhimA\'tI\_H saha\'mAnaH .
##3.062.15c##  soma\'H sa\_dhastha\_mAsa\'dat ..
##3.062.16a##  A no\' mitrAvaruNA ghR^i\_tairgavyU\'timukShatam .
##3.062.16c##  madhvA\_ rajA\'Msi sukratU ..
##3.062.17a##  u\_ru\_shaMsA\' namo\_vR^idhA\' ma\_hnA dakSha\'sya rAjathaH .
##3.062.17c##  drAghi\'ShThAbhiH shuchivratA ..
##3.062.18a##  gR^i\_NA\_nA ja\_mada\'gninA\_ yonA\'vR^i\_tasya\' sIdatam .
##3.062.18c##  pA\_taM soma\'mR^itAvR^idhA ..
##4.001.01a##  tvAM hya\'gne\_ sada\_mitsa\'ma\_nyavo\' de\_vAso\' de\_vama\'ra\_tiM nye\'ri\_ra iti\_ kratvA\' nyeri\_re .
##4.001.01c##  ama\'rtyaM yajata\_ martye\_ShvA de\_vamAde\'vaM janata\_ prache\'tasa\_M vishva\_mAde\'vaM janata\_ prache\'tasam ..
##4.001.02a##  sa bhrAta\'ra\_M varu\'Namagna\_ A va\'vR^itsva de\_vA.N achChA\' suma\_tI ya\_j~nava\'nasa\_M jyeShTha\'M ya\_j~nava\'nasam .
##4.001.02c##  R^i\_tAvA\'namAdi\_tyaM cha\'rShaNI\_dhR^ita\_M rAjA\'naM charShaNI\_dhR^ita\'m ..
##4.001.03a##  sakhe\_ sakhA\'yama\_bhyA va\'vR^itsvA\_shuM na cha\_kraM rathye\'va\_ raMhyA\_smabhya\'M dasma\_ raMhyA\' .
##4.001.03c##  agne\' mR^iLI\_kaM varu\'Ne\_ sachA\' vido ma\_rutsu\' vi\_shvabhA\'nuShu .
##4.001.03d##  to\_kAya\' tu\_je shu\'shuchAna\_ shaM kR^i\'dhya\_smabhya\'M dasma\_ shaM kR^i\'dhi ..
##4.001.04a##  tvaM no\' agne\_ varu\'Nasya vi\_dvAnde\_vasya\_ heLo.ava\' yAsisIShThAH .
##4.001.04c##  yaji\'ShTho\_ vahni\'tama\_H shoshu\'chAno\_ vishvA\_ dveShA\'Msi\_ pra mu\'mugdhya\_smat ..
##4.001.05a##  sa tvaM no\' agne.ava\_mo bha\'vo\_tI nedi\'ShTho a\_syA u\_Shaso\_ vyu\'ShTau .
##4.001.05c##  ava\' yakShva no\_ varu\'Na\_M rarA\'No vI\_hi mR^i\'LI\_kaM su\_havo\' na edhi ..
##4.001.06a##  a\_sya shreShThA\' su\_bhaga\'sya sa\_MdR^igde\_vasya\' chi\_trata\'mA\_ martye\'Shu .
##4.001.06c##  shuchi\' ghR^i\_taM na ta\_ptamaghnyA\'yAH spA\_rhA de\_vasya\' ma\_Mhane\'va dhe\_noH ..
##4.001.07a##  trira\'sya\_ tA pa\'ra\_mA sa\'nti sa\_tyA spA\_rhA de\_vasya\_ jani\'mAnya\_gneH .
##4.001.07c##  a\_na\_nte a\_ntaH pari\'vIta\_ AgA\_chChuchi\'H shu\_kro a\_ryo roru\'chAnaH ..
##4.001.08a##  sa dU\_to vishveda\_bhi va\'ShTi\_ sadmA\_ hotA\_ hira\'Nyaratho\_ raMsu\'jihvaH .
##4.001.08c##  ro\_hida\'shvo vapu\_Shyo\' vi\_bhAvA\_ sadA\' ra\_NvaH pi\'tu\_matI\'va sa\_Msat ..
##4.001.09a##  sa che\'taya\_nmanu\'Sho ya\_j~naba\'ndhu\_H pra taM ma\_hyA ra\'sha\_nayA\' nayanti .
##4.001.09c##  sa kShe\'tyasya\_ duryA\'su\_ sAdha\'nde\_vo marta\'sya sadhani\_tvamA\'pa ..
##4.001.10a##  sa tU no\' a\_gnirna\'yatu prajA\_nannachChA\_ ratna\'M de\_vabha\'kta\_M yada\'sya .
##4.001.10c##  dhi\_yA yadvishve\' a\_mR^itA\_ akR^i\'Nva\_ndyauShpi\_tA ja\'ni\_tA sa\_tyamu\'kShan ..
##4.001.11a##  sa jA\'yata pratha\_maH pa\_styA\'su ma\_ho bu\_dhne raja\'so a\_sya yonau\' .
##4.001.11b##  a\_pAda\'shI\_rShA gu\_hamA\'no\_ antA\_yoyu\'vAno vR^iSha\_bhasya\' nI\_Le ..
##4.001.12a##  pra shardha\' Arta pratha\_maM vi\'pa\_nyA.N R^i\_tasya\_ yonA\' vR^iSha\_bhasya\' nI\_Le .
##4.001.12c##  spA\_rho yuvA\' vapu\_Shyo\' vi\_bhAvA\' sa\_pta pri\_yAso\'.ajanayanta\_ vR^iShNe\' ..
##4.001.13a##  a\_smAka\_matra\' pi\_taro\' manu\_ShyA\' a\_bhi pra se\'durR^i\_tamA\'shuShA\_NAH .
##4.001.13c##  ashma\'vrajAH su\_dughA\' va\_vre a\_ntarudu\_srA A\'jannu\_Shaso\' huvA\_nAH ..
##4.001.14a##  te ma\'rmR^ijata dadR^i\_vAMso\_ adri\_M tade\'ShAma\_nye a\_bhito\_ vi vo\'chan .
##4.001.14c##  pa\_shvaya\'ntrAso a\_bhi kA\_rama\'rchanvi\_danta\_ jyoti\'shchakR^i\_panta\' dhI\_bhiH ..
##4.001.15a##  te ga\'vya\_tA mana\'sA dR^i\_dhramu\_bdhaM gA ye\'mA\_naM pari\_ Shanta\_madri\'m .
##4.001.15c##  dR^i\_LhaM naro\_ vacha\'sA\_ daivye\'na vra\_jaM goma\'ntamu\_shijo\_ vi va\'vruH ..
##4.001.16a##  te ma\'nvata pratha\_maM nAma\' dhe\_nostriH sa\_pta mA\_tuH pa\'ra\_mANi\' vindan .
##4.001.16c##  tajjA\'na\_tIra\_bhya\'nUShata\_ vrA A\_virbhu\'vadaru\_NIrya\_shasA\_ goH ..
##4.001.17a##  nesha\_ttamo\_ dudhi\'ta\_M rocha\'ta\_ dyaurudde\_vyA u\_Shaso\' bhA\_nura\'rta .
##4.001.17c##  A sUryo\' bR^iha\_tasti\'ShTha\_dajrA\'.N R^i\_ju marte\'Shu vR^iji\_nA cha\_ pashya\'n ..
##4.001.18a##  Aditpa\_shchA bu\'budhA\_nA vya\'khya\_nnAdidratna\'M dhArayanta\_ dyubha\'ktam .
##4.001.18c##  vishve\_ vishvA\'su\_ duryA\'su de\_vA mitra\' dhi\_ye va\'ruNa sa\_tyama\'stu ..
##4.001.19a##  achChA\' vocheya shushuchA\_nama\_gniM hotA\'raM vi\_shvabha\'rasa\_M yaji\'ShTham .
##4.001.19c##  shuchyUdho\' atR^iNa\_nna gavA\_mandho\_ na pU\_taM pari\'Shiktama\_MshoH ..
##4.001.20a##  vishve\'ShA\_madi\'tirya\_j~niyA\'nA\_M vishve\'ShA\_mati\'thi\_rmAnu\'ShANAm .
##4.001.20c##  a\_gnirde\_vAnA\_mava\' AvR^iNA\_naH su\'mR^iLI\_ko bha\'vatu jA\_tave\'dAH ..
##4.002.01a##  yo martye\'Shva\_mR^ita\' R^i\_tAvA\' de\_vo de\_veShva\'ra\_tirni\_dhAyi\' .
##4.002.01c##  hotA\_ yaji\'ShTho ma\_hnA shu\_chadhyai\' ha\_vyaira\_gnirmanu\'Sha Ira\_yadhyai\' ..
##4.002.02a##  i\_ha tvaM sU\'no sahaso no a\_dya jA\_to jA\_tA.N u\_bhayA\'.N a\_ntara\'gne .
##4.002.02c##  dU\_ta I\'yase yuyujA\_na R^i\'Shva R^ijumu\_ShkAnvR^iSha\'NaH shu\_krA.Nshcha\' ..
##4.002.03a##  atyA\' vR^idha\_snU rohi\'tA ghR^i\_tasnU\' R^i\_tasya\' manye\_ mana\'sA\_ javi\'ShThA .
##4.002.03c##  a\_ntarI\'yase aru\_ShA yu\'jA\_no yu\_ShmA.Nshcha\' de\_vAnvisha\_ A cha\_ martA\'n ..
##4.002.04a##  a\_rya\_maNa\_M varu\'NaM mi\_trame\'ShA\_mindrA\_viShNU\' ma\_ruto\' a\_shvino\_ta .
##4.002.04c##  svashvo\' agne su\_ratha\'H su\_rAdhA\_ edu\' vaha suha\_viShe\_ janA\'ya ..
##4.002.05a##  gomA\'.N a\_gne.avi\'mA.N a\_shvI ya\_j~no nR^i\_vatsa\'khA\_ sada\_mida\'pramR^i\_ShyaH .
##4.002.05c##  iLA\'vA.N e\_Sho a\'sura pra\_jAvA\'ndI\_rgho ra\_yiH pR^i\'thubu\_dhnaH sa\_bhAvA\'n ..
##4.002.06a##  yasta\' i\_dhmaM ja\_bhara\'tsiShvidA\_no mU\_rdhAna\'M vA ta\_tapa\'te tvA\_yA .
##4.002.06c##  bhuva\_stasya\_ svata\'vA.NH pA\_yura\'gne\_ vishva\'smAtsImaghAya\_ta u\'ruShya ..
##4.002.07a##  yaste\_ bharA\_danni\'yate chi\_danna\'M ni\_shiSha\'nma\_ndramati\'thimu\_dIra\'t .
##4.002.07c##  A de\'va\_yuri\_nadha\'te duro\_Ne tasmi\'nra\_yirdhru\_vo a\'stu\_ dAsvA\'n ..
##4.002.08a##  yastvA\' do\_ShA ya u\_Shasi\' pra\_shaMsA\'tpri\_yaM vA\' tvA kR^i\_Nava\'te ha\_viShmA\'n .
##4.002.08c##  ashvo\_ na sve dama\_ A he\_myAvA\_ntamaMha\'saH pIparo dA\_shvAMsa\'m ..
##4.002.09a##  yastubhya\'magne a\_mR^itA\'ya\_ dAsha\_dduva\_stve kR^i\_Nava\'te ya\_tasru\'k .
##4.002.09c##  na sa rA\_yA sha\'shamA\_no vi yo\'Sha\_nnaina\_maMha\_H pari\' varadaghA\_yoH ..
##4.002.10a##  yasya\_ tvama\'gne adhva\_raM jujo\'Sho de\_vo marta\'sya\_ sudhi\'ta\_M rarA\'NaH .
##4.002.10c##  prI\_teda\'sa\_ddhotrA\_ sA ya\'vi\_ShThAsA\'ma\_ yasya\' vidha\_to vR^i\_dhAsa\'H ..
##4.002.11a##  chitti\_machi\'ttiM chinava\_dvi vi\_dvAnpR^i\_ShTheva\' vI\_tA vR^i\'ji\_nA cha\_ martA\'n .
##4.002.11c##  rA\_ye cha\' naH svapa\_tyAya\' deva\_ diti\'M cha\_ rAsvAdi\'timuruShya ..
##4.002.12a##  ka\_viM sha\'shAsuH ka\_vayo.ada\'bdhA nidhA\_raya\'nto\_ duryA\'svA\_yoH .
##4.002.12c##  ata\_stvaM dR^ishyA\'.N agna e\_tAnpa\_DbhiH pa\'shye\_radbhu\'tA.N a\_rya evai\'H ..
##4.002.13a##  tvama\'gne vA\_ghate\' su\_praNI\'tiH su\_taso\'mAya vidha\_te ya\'viShTha .
##4.002.13c##  ratna\'M bhara shashamA\_nAya\' ghR^iShve pR^i\_thu shcha\_ndramava\'se charShaNi\_prAH ..
##4.002.14a##  adhA\' ha\_ yadva\_yama\'gne tvA\_yA pa\_Dbhirhaste\'bhishchakR^i\_mA ta\_nUbhi\'H .
##4.002.14c##  ratha\_M na kranto\_ apa\'sA bhu\_rijo\'rR^i\_taM ye\'muH su\_dhya\' AshuShA\_NAH ..
##4.002.15a##  adhA\' mA\_turu\_Shasa\'H sa\_pta viprA\_ jAye\'mahi pratha\_mA ve\_dhaso\_ nR^In .
##4.002.15c##  di\_vaspu\_trA a~Ngi\'raso bhave\_mAdri\'M rujema dha\_nina\'M shu\_chanta\'H ..
##4.002.16a##  adhA\_ yathA\' naH pi\_tara\_H parA\'saH pra\_tnAso\' agna R^i\_tamA\'shuShA\_NAH .
##4.002.16c##  shuchIda\'ya\_ndIdhi\'timuktha\_shAsa\_H kShAmA\' bhi\_ndanto\' aru\_NIrapa\' vran ..
##4.002.17a##  su\_karmA\'NaH su\_rucho\' deva\_yanto.ayo\_ na de\_vA jani\'mA\_ dhama\'ntaH .
##4.002.17c##  shu\_chanto\' a\_gniM va\'vR^i\_dhanta\_ indra\'mU\_rvaM gavya\'M pari\_Shada\'nto agman ..
##4.002.18a##  A yU\_theva\' kShu\_mati\' pa\_shvo a\'khyadde\_vAnA\_M yajjani\_mAntyu\'gra .
##4.002.18c##  martA\'nAM chidu\_rvashI\'rakR^ipranvR^i\_dhe chi\'da\_rya upa\'rasyA\_yoH ..
##4.002.19a##  aka\'rma te\_ svapa\'so abhUma R^i\_tama\'vasrannu\_Shaso\' vibhA\_tIH .
##4.002.19c##  anU\'nama\_gniM pu\'ru\_dhA su\'shcha\_ndraM de\_vasya\_ marmR^i\'jata\_shchAru\_ chakShu\'H ..
##4.002.20a##  e\_tA te\' agna u\_chathA\'ni ve\_dho.avo\'chAma ka\_vaye\_ tA ju\'Shasva .
##4.002.20c##  uchCho\'chasva kR^iNu\_hi vasya\'so no ma\_ho rA\_yaH pu\'ruvAra\_ pra ya\'ndhi ..
##4.003.01a##  A vo\_ rAjA\'namadhva\_rasya\' ru\_draM hotA\'raM satya\_yaja\_M roda\'syoH .
##4.003.01c##  a\_gniM pu\_rA ta\'nayi\_tnora\_chittA\_ddhira\'NyarUpa\_mava\'se kR^iNudhvam ..
##4.003.02a##  a\_yaM yoni\'shchakR^i\_mA yaM va\_yaM te\' jA\_yeva\_ patya\' usha\_tI su\_vAsA\'H .
##4.003.02c##  a\_rvA\_chI\_naH pari\'vIto\_ ni ShI\'de\_mA u\' te svapAka pratI\_chIH ..
##4.003.03a##  A\_shR^i\_Nva\_te adR^i\'pitAya\_ manma\' nR^i\_chakSha\'se sumR^iLI\_kAya\' vedhaH .
##4.003.03c##  de\_vAya\' sha\_stima\_mR^itA\'ya shaMsa\_ grAve\'va\_ sotA\' madhu\_ShudyamI\_Le ..
##4.003.04a##  tvaM chi\'nna\_H shamyA\' agne a\_syA R^i\_tasya\' bodhyR^itachitsvA\_dhIH .
##4.003.04c##  ka\_dA ta\' u\_kthA sa\'dha\_mAdyA\'ni ka\_dA bha\'vanti sa\_khyA gR^i\_he te\' ..
##4.003.05a##  ka\_thA ha\_ tadvaru\'NAya\_ tvama\'gne ka\_thA di\_ve ga\'rhase\_ kanna\_ Aga\'H .
##4.003.05c##  ka\_thA mi\_trAya\' mI\_LhuShe\' pR^ithi\_vyai brava\_H kada\'rya\_mNe kadbhagA\'ya ..
##4.003.06a##  kaddhiShNyA\'su vR^idhasA\_no a\'gne\_ kadvAtA\'ya\_ prata\'vase shubha\_Mye .
##4.003.06c##  pari\'jmane\_ nAsa\'tyAya\_ kShe brava\_H kada\'gne ru\_drAya\' nR^i\_ghne ..
##4.003.07a##  ka\_thA ma\_he pu\'ShTimbha\_rAya\' pU\_ShNe kadru\_drAya\_ suma\'khAya havi\_rde .
##4.003.07c##  kadviShNa\'va urugA\_yAya\_ reto\_ brava\_H kada\'gne\_ shara\'ve bR^iha\_tyai ..
##4.003.08a##  ka\_thA shardhA\'ya ma\_rutA\'mR^i\_tAya\' ka\_thA sU\_re bR^i\'ha\_te pR^i\_chChyamA\'naH .
##4.003.08c##  prati\' bra\_vo.adi\'taye tu\_rAya\_ sAdhA\' di\_vo jA\'tavedashchiki\_tvAn ..
##4.003.09a##  R^i\_tena\' R^i\_taM niya\'tamILa\_ A gorA\_mA sachA\_ madhu\'matpa\_kvama\'gne .
##4.003.09c##  kR^i\_ShNA sa\_tI rusha\'tA dhA\_sinai\_ShA jAma\'ryeNa\_ paya\'sA pIpAya ..
##4.003.10a##  R^i\_tena\_ hi ShmA\' vR^iSha\_bhashchi\'da\_ktaH pumA\'.N a\_gniH paya\'sA pR^i\_ShThye\'na .
##4.003.10c##  aspa\'ndamAno acharadvayo\_dhA vR^iShA\' shu\_kraM du\'duhe\_ pR^ishni\_rUdha\'H ..
##4.003.11a##  R^i\_tenAdri\_M vya\'sanbhi\_danta\_H sama~Ngi\'raso navanta\_ gobhi\'H .
##4.003.11c##  shu\_naM nara\_H pari\' Shadannu\_ShAsa\'mA\_viH sva\'rabhavajjA\_te a\_gnau ..
##4.003.12a##  R^i\_tena\' de\_vIra\_mR^itA\_ amR^i\'ktA\_ arNo\'bhi\_rApo\_ madhu\'madbhiragne .
##4.003.12c##  vA\_jI na sarge\'Shu prastubhA\_naH pra sada\_mitsravi\'tave dadhanyuH ..
##4.003.13a##  mA kasya\' ya\_kShaM sada\_middhu\_ro gA\_ mA ve\_shasya\' pramina\_to mApeH .
##4.003.13c##  mA bhrAtu\'ragne\_ anR^i\'jorR^i\_NaM ve\_rmA sakhyu\_rdakSha\'M ri\_porbhu\'jema ..
##4.003.14a##  rakShA\' No agne\_ tava\_ rakSha\'NebhI rArakShA\_NaH su\'makha prINA\_naH .
##4.003.14c##  prati\' Shphura\_ vi ru\'ja vI\_DvaMho\' ja\_hi rakSho\_ mahi\' chidvAvR^idhA\_nam ..
##4.003.15a##  e\_bhirbha\'va su\_manA\' agne a\_rkairi\_mAnspR^i\'sha\_ manma\'bhiH shUra\_ vAjA\'n .
##4.003.15c##  u\_ta brahmA\'Nya~Ngiro juShasva\_ saM te\' sha\_stirde\_vavA\'tA jareta ..
##4.003.16a##  e\_tA vishvA\' vi\_duShe\_ tubhya\'M vedho nI\_thAnya\'gne ni\_NyA vachA\'Msi .
##4.003.16c##  ni\_vacha\'nA ka\_vaye\_ kAvyA\_nyasha\'MsiShaM ma\_tibhi\_rvipra\' u\_kthaiH ..
##4.004.01a##  kR^i\_Nu\_Shva pAja\_H prasi\'ti\_M na pR^i\_thvIM yA\_hi rAje\_vAma\'vA\_.N ibhe\'na .
##4.004.01c##  tR^i\_ShvImanu\_ prasi\'tiM drUNA\_no.astA\'si\_ vidhya\' ra\_kShasa\_stapi\'ShThaiH ..
##4.004.02a##  tava\' bhra\_mAsa\' Ashu\_yA pa\'ta\_ntyanu\' spR^isha dhR^iSha\_tA shoshu\'chAnaH .
##4.004.02c##  tapU\'MShyagne ju\_hvA\' pata\_MgAnasa\'Mdito\_ vi sR^i\'ja\_ viShva\'gu\_lkAH ..
##4.004.03a##  prati\_ spasho\_ vi sR^i\'ja\_ tUrNi\'tamo\_ bhavA\' pA\_yurvi\_sho a\_syA ada\'bdhaH .
##4.004.03c##  yo no\' dU\_re a\_ghasha\'Mso\_ yo antyagne\_ mAki\'ShTe\_ vyathi\_rA da\'dharShIt ..
##4.004.04a##  uda\'gne tiShTha\_ pratyA ta\'nuShva\_ nya1\_\'mitrA\'.N oShatAttigmahete .
##4.004.04c##  yo no\_ arA\'tiM samidhAna cha\_kre nI\_chA taM dha\'kShyata\_saM na shuShka\'m ..
##4.004.05a##  U\_rdhvo bha\'va\_ prati\' vi\_dhyAdhya\_smadA\_viShkR^i\'NuShva\_ daivyA\'nyagne .
##4.004.05c##  ava\' sthi\_rA ta\'nuhi yAtu\_jUnA\'M jA\_mimajA\'mi\_M pra mR^i\'NIhi\_ shatrU\'n ..
##4.004.06a##  sa te\' jAnAti suma\_tiM ya\'viShTha\_ ya Iva\'te\_ brahma\'Ne gA\_tumaira\'t .
##4.004.06c##  vishvA\'nyasmai su\_dinA\'ni rA\_yo dyu\_mnAnya\_ryo vi duro\' a\_bhi dyau\'t ..
##4.004.07a##  seda\'gne astu su\_bhaga\'H su\_dAnu\_ryastvA\_ nitye\'na ha\_viShA\_ ya u\_kthaiH .
##4.004.07c##  piprI\'Shati\_ sva Ayu\'Shi duro\_Ne vishveda\'smai su\_dinA\_ sAsa\'di\_ShTiH ..
##4.004.08a##  archA\'mi te suma\_tiM ghoShya\_rvAksaM te\' vA\_vAtA\' jaratAmi\_yaM gIH .
##4.004.08c##  svashvA\'stvA su\_rathA\' marjayemA\_sme kSha\_trANi\' dhAraye\_ranu\_ dyUn ..
##4.004.09a##  i\_ha tvA\_ bhUryA cha\'re\_dupa\_ tmandoShA\'vastardIdi\_vAMsa\_manu\_ dyUn .
##4.004.09c##  krILa\'ntastvA su\_mana\'saH sapemA\_bhi dyu\_mnA ta\'sthi\_vAMso\_ janA\'nAm ..
##4.004.10a##  yastvA\_ svashva\'H suhira\_Nyo a\'gna upa\_yAti\_ vasu\'matA\_ rathe\'na .
##4.004.10c##  tasya\' trA\_tA bha\'vasi\_ tasya\_ sakhA\_ yasta\' Ati\_thyamA\'nu\_Shagjujo\'Shat ..
##4.004.11a##  ma\_ho ru\'jAmi ba\_ndhutA\_ vacho\'bhi\_stanmA\' pi\_turgota\'mA\_danvi\'yAya .
##4.004.11c##  tvaM no\' a\_sya vacha\'sashchikiddhi\_ hota\'ryaviShTha sukrato\_ damU\'nAH ..
##4.004.12a##  asva\'pnajasta\_raNa\'yaH su\_shevA\_ ata\'ndrAso.avR^i\_kA ashra\'miShThAH .
##4.004.12c##  te pA\_yava\'H sa\_dhrya\'~ncho ni\_ShadyAgne\_ tava\' naH pAntvamUra ..
##4.004.13a##  ye pA\_yavo\' mAmate\_yaM te\' agne\_ pashya\'nto a\_ndhaM du\'ri\_tAdara\'kShan .
##4.004.13c##  ra\_rakSha\_ tAnsu\_kR^ito\' vi\_shvave\'dA\_ dipsa\'nta\_ idri\_pavo\_ nAha\' debhuH ..
##4.004.14a##  tvayA\' va\_yaM sa\'dha\_nya1\_\'stvotA\_stava\_ praNI\'tyashyAma\_ vAjA\'n .
##4.004.14c##  u\_bhA shaMsA\' sUdaya satyatAte.anuShThu\_yA kR^i\'NuhyahrayANa ..
##4.004.15a##  a\_yA te\' agne sa\_midhA\' vidhema\_ prati\_ stoma\'M sha\_syamA\'naM gR^ibhAya .
##4.004.15c##  dahA\_shaso\' ra\_kShasa\'H pA\_hya1\_\'smAndru\_ho ni\_do mi\'tramaho ava\_dyAt ..
##4.005.01a##  vai\_shvA\_na\_rAya\' mI\_LhuShe\' sa\_joShA\'H ka\_thA dA\'shemA\_gnaye\' bR^i\_hadbhAH .
##4.005.01c##  anU\'nena bR^iha\_tA va\_kShathe\_nopa\' stabhAyadupa\_minna rodha\'H ..
##4.005.02a##  mA ni\'ndata\_ ya i\_mAM mahya\'M rA\_tiM de\_vo da\_dau martyA\'ya sva\_dhAvA\'n .
##4.005.02c##  pAkA\'ya\_ gR^itso\' a\_mR^ito\_ viche\'tA vaishvAna\_ro nR^ita\'mo ya\_hvo a\_gniH ..
##4.005.03a##  sAma\' dvi\_barhA\_ mahi\' ti\_gmabhR^i\'ShTiH sa\_hasra\'retA vR^iSha\_bhastuvi\'ShmAn .
##4.005.03c##  pa\_daM na gorapa\'gULhaM vivi\_dvAna\_gnirmahya\_M predu\' vochanmanI\_ShAm ..
##4.005.04a##  pra tA.N a\_gnirba\'bhasatti\_gmaja\'mbha\_stapi\'ShThena sho\_chiShA\_ yaH su\_rAdhA\'H .
##4.005.04c##  pra ye mi\_nanti\_ varu\'Nasya\_ dhAma\' pri\_yA mi\_trasya\_ cheta\'to dhru\_vANi\' ..
##4.005.05a##  a\_bhrA\_taro\_ na yoSha\'No\_ vyanta\'H pati\_ripo\_ na jana\'yo du\_revA\'H .
##4.005.05c##  pA\_pAsa\_H santo\' anR^i\_tA a\'sa\_tyA i\_daM pa\_dama\'janatA gabhI\_ram ..
##4.005.06a##  i\_daM me\' agne\_ kiya\'te pAva\_kAmi\'nate gu\_ruM bhA\_raM na manma\' .
##4.005.06c##  bR^i\_hadda\'dhAtha dhR^iSha\_tA ga\'bhI\_raM ya\_hvaM pR^i\_ShThaM praya\'sA sa\_ptadhA\'tu ..
##4.005.07a##  taminnve\_3\_\'va sa\'ma\_nA sa\'mA\_nama\_bhi kratvA\' puna\_tI dhI\_tira\'shyAH .
##4.005.07c##  sa\_sasya\_ charma\_nnadhi\_ chAru\_ pR^ishne\_ragre\' ru\_pa Aru\'pita\_M jabA\'ru ..
##4.005.08a##  pra\_vAchya\_M vacha\'sa\_H kiM me\' a\_sya guhA\' hi\_tamupa\' ni\_Nigva\'danti .
##4.005.08c##  yadu\_sriyA\'NA\_mapa\_ vAri\'va\_ vranpAti\' pri\_yaM ru\_po agra\'M pa\_daM veH ..
##4.005.09a##  i\_damu\_ tyanmahi\' ma\_hAmanI\'ka\_M yadu\_sriyA\_ sacha\'ta pU\_rvyaM gauH .
##4.005.09c##  R^i\_tasya\' pa\_de adhi\_ dIdyA\'na\_M guhA\' raghu\_Shyadra\'ghu\_yadvi\'veda ..
##4.005.10a##  adha\' dyutA\_naH pi\_troH sachA\_sAma\'nuta\_ guhya\_M chAru\_ pR^ishne\'H .
##4.005.10c##  mA\_tuShpa\_de pa\'ra\_me anti\_ ShadgorvR^iShNa\'H sho\_chiSha\_H praya\'tasya ji\_hvA ..
##4.005.11a##  R^i\_taM vo\'che\_ nama\'sA pR^i\_chChyamA\'na\_stavA\_shasA\' jAtavedo\_ yadI\_dam .
##4.005.11c##  tvama\_sya kSha\'yasi\_ yaddha\_ vishva\'M di\_vi yadu\_ dravi\'Na\_M yatpR^i\'thi\_vyAm ..
##4.005.12a##  kiM no\' a\_sya dravi\'Na\_M kaddha\_ ratna\_M vi no\' vocho jAtavedashchiki\_tvAn .
##4.005.12c##  guhAdhva\'naH para\_maM yanno\' a\_sya reku\' pa\_daM na ni\'dA\_nA aga\'nma ..
##4.005.13a##  kA ma\_ryAdA\' va\_yunA\_ kaddha\' vA\_mamachChA\' gamema ra\_ghavo\_ na vAja\'m .
##4.005.13c##  ka\_dA no\' de\_vIra\_mR^ita\'sya\_ patnI\_H sUro\_ varNe\'na tatanannu\_ShAsa\'H ..
##4.005.14a##  a\_ni\_reNa\_ vacha\'sA pha\_lgve\'na pra\_tItye\'na kR^i\_dhunA\'tR^i\_pAsa\'H .
##4.005.14c##  adhA\_ te a\'gne\_ kimi\_hA va\'dantyanAyu\_dhAsa\_ Asa\'tA sachantAm ..
##4.005.15a##  a\_sya shri\_ye sa\'midhA\_nasya\_ vR^iShNo\_ vaso\_ranI\'ka\_M dama\_ A ru\'rocha .
##4.005.15c##  rusha\_dvasA\'naH su\_dR^ishI\'karUpaH kShi\_tirna rA\_yA pu\'ru\_vAro\' adyaut ..
##4.006.01a##  U\_rdhva U\_ Shu No\' adhvarasya hota\_ragne\_ tiShTha\' de\_vatA\'tA\_ yajI\'yAn .
##4.006.01c##  tvaM hi vishva\'ma\_bhyasi\_ manma\_ pra ve\_dhasa\'shchittirasi manI\_ShAm ..
##4.006.02a##  amU\'ro\_ hotA\_ nya\'sAdi vi\_kShva1\_\'gnirma\_ndro vi\_dathe\'Shu\_ prache\'tAH .
##4.006.02c##  U\_rdhvaM bhA\_nuM sa\'vi\_tevA\'shre\_nmete\'va dhU\_maM sta\'bhAya\_dupa\_ dyAm ..
##4.006.03a##  ya\_tA su\'jU\_rNI rA\_tinI\' ghR^i\_tAchI\' pradakShi\_Nidde\_vatA\'timurA\_NaH .
##4.006.03c##  udu\_ svaru\'rnava\_jA nAkraH pa\_shvo a\'nakti\_ sudhi\'taH su\_meka\'H ..
##4.006.04a##  stI\_rNe ba\_rhiShi\' samidhA\_ne a\_gnA U\_rdhvo a\'dhva\_ryurju\'juShA\_No a\'sthAt .
##4.006.04c##  parya\_gniH pa\'shu\_pA na hotA\' trivi\_ShTye\'ti pra\_diva\' urA\_NaH ..
##4.006.05a##  pari\_ tmanA\' mi\_tadru\'reti\_ hotA\_gnirma\_ndro madhu\'vachA R^i\_tAvA\' .
##4.006.05c##  drava\'ntyasya vA\_jino\_ na shokA\_ bhaya\'nte\_ vishvA\_ bhuva\'nA\_ yadabhrA\'T ..
##4.006.06a##  bha\_drA te\' agne svanIka sa\_MdR^iggho\_rasya\' sa\_to viShu\'Nasya\_ chAru\'H .
##4.006.06c##  na yatte\' sho\_chistama\'sA\_ vara\'nta\_ na dhva\_smAna\'sta\_nvI\_3\_\' repa\_ A dhu\'H ..
##4.006.07a##  na yasya\_ sAtu\_rjani\'to\_ravA\'ri\_ na mA\_tarA\'pi\_tarA\_ nU chi\'di\_ShTau .
##4.006.07c##  adhA\' mi\_tro na sudhi\'taH pAva\_ko\_3\_\'.agnirdI\'dAya\_ mAnu\'ShIShu vi\_kShu ..
##4.006.08a##  dviryaM pa~ncha\_ jIja\'nansa\_MvasA\'nA\_H svasA\'ro a\_gniM mAnu\'ShIShu vi\_kShu .
##4.006.08c##  u\_Sha\_rbudha\'matha\_ryo\_3\_\' na danta\'M shu\_kraM svAsa\'M para\_shuM na ti\_gmam ..
##4.006.09a##  tava\_ tye a\'gne ha\_rito\' ghR^ita\_snA rohi\'tAsa R^i\_jva~ncha\_H sva~ncha\'H .
##4.006.09c##  a\_ru\_ShAso\_ vR^iSha\'Na R^ijumu\_ShkA A de\_vatA\'timahvanta da\_smAH ..
##4.006.10a##  ye ha\_ tye te\_ saha\'mAnA a\_yAsa\'stve\_ShAso\' agne a\_rchaya\_shchara\'nti .
##4.006.10c##  shye\_nAso\_ na du\'vasa\_nAso\_ artha\'M tuviShva\_Naso\_ mAru\'ta\_M na shardha\'H ..
##4.006.11a##  akA\'ri\_ brahma\' samidhAna\_ tubhya\_M shaMsA\'tyu\_kthaM yaja\'te\_ vyU\' dhAH .
##4.006.11c##  hotA\'rama\_gniM manu\'Sho\_ ni She\'durnama\_syanta\' u\_shija\_H shaMsa\'mA\_yoH ..
##4.007.01a##  a\_yami\_ha pra\'tha\_mo dhA\'yi dhA\_tR^ibhi\_rhotA\_ yaji\'ShTho adhva\_reShvIDya\'H .
##4.007.01c##  yamapna\'vAno\_ bhR^iga\'vo viruru\_churvane\'Shu chi\_traM vi\_bhva\'M vi\_shevi\'she ..
##4.007.02a##  agne\' ka\_dA ta\' Anu\_Shagbhuva\'dde\_vasya\_ cheta\'nam .
##4.007.02c##  adhA\_ hi tvA\' jagR^ibhri\_re martA\'so vi\_kShvIDya\'m ..
##4.007.03a##  R^i\_tAvA\'na\_M viche\'tasa\_M pashya\'nto\_ dyAmi\'va\_ stR^ibhi\'H .
##4.007.03c##  vishve\'ShAmadhva\_rANA\'M haska\_rtAra\_M dame\'dame ..
##4.007.04a##  A\_shuM dU\_taM vi\_vasva\'to\_ vishvA\_ yashcha\'rSha\_NIra\_bhi .
##4.007.04c##  A ja\'bhruH ke\_tumA\_yavo\_ bhR^iga\'vANaM vi\_shevi\'she ..
##4.007.05a##  tamI\_M hotA\'ramAnu\_Shakchi\'ki\_tvAMsa\_M ni She\'dire .
##4.007.05c##  ra\_NvaM pA\'va\_kasho\'chiSha\_M yaji\'ShThaM sa\_pta dhAma\'bhiH ..
##4.007.06a##  taM shashva\'tIShu mA\_tR^iShu\_ vana\_ A vI\_tamashri\'tam .
##4.007.06c##  chi\_traM santa\_M guhA\' hi\_taM su\_veda\'M kUchida\_rthina\'m ..
##4.007.07a##  sa\_sasya\_ yadviyu\'tA\_ sasmi\_nnUdha\'nnR^i\_tasya\_ dhAma\'nra\_Naya\'nta de\_vAH .
##4.007.07c##  ma\_hA.N a\_gnirnama\'sA rA\_taha\'vyo\_ vera\'dhva\_rAya\_ sada\_midR^i\_tAvA\' ..
##4.007.08a##  vera\'dhva\_rasya\' dU\_tyA\'ni vi\_dvAnu\_bhe a\_ntA roda\'sI saMchiki\_tvAn .
##4.007.08c##  dU\_ta I\'yase pra\_diva\' urA\_No vi\_duShTa\'ro di\_va A\_rodha\'nAni ..
##4.007.09a##  kR^i\_ShNaM ta\_ ema\_ rusha\'taH pu\_ro bhAshcha\'ri\_ShNva1\_\'rchirvapu\'ShA\_mideka\'m .
##4.007.09c##  yadapra\'vItA\_ dadha\'te ha\_ garbha\'M sa\_dyashchi\'jjA\_to bhava\_sIdu\' dU\_taH ..
##4.007.10a##  sa\_dyo jA\_tasya\_ dadR^i\'shAna\_mojo\_ yada\'sya\_ vAto\' anu\_vAti\' sho\_chiH .
##4.007.10c##  vR^i\_Nakti\' ti\_gmAma\'ta\_seShu\' ji\_hvAM sthi\_rA chi\_dannA\' dayate\_ vi jambhai\'H ..
##4.007.11a##  tR^i\_Shu yadannA\' tR^i\_ShuNA\' va\_vakSha\' tR^i\_ShuM dU\_taM kR^i\'Nute ya\_hvo a\_gniH .
##4.007.11c##  vAta\'sya me\_LiM sa\'chate ni\_jUrva\'nnA\_shuM na vA\'jayate hi\_nve arvA\' ..
##4.008.01a##  dU\_taM vo\' vi\_shvave\'dasaM havya\_vAha\_mama\'rtyam .
##4.008.01c##  yaji\'ShThamR^i~njase gi\_rA ..
##4.008.02a##  sa hi vedA\_ vasu\'dhitiM ma\_hA.N A\_rodha\'naM di\_vaH .
##4.008.02c##  sa de\_vA.N eha va\'kShati ..
##4.008.03a##  sa ve\'da de\_va A\_nama\'M de\_vA.N R^i\'tAya\_te dame\' .
##4.008.03c##  dAti\' pri\_yANi\' chi\_dvasu\' ..
##4.008.04a##  sa hotA\_ sedu\' dU\_tya\'M chiki\_tvA.N a\_ntarI\'yate .
##4.008.04c##  vi\_dvA.N A\_rodha\'naM di\_vaH ..
##4.008.05a##  te syA\'ma\_ ye a\_gnaye\' dadA\_shurha\_vyadA\'tibhiH .
##4.008.05c##  ya I\_M puShya\'nta indha\_te ..
##4.008.06a##  te rA\_yA te su\_vIryai\'H sasa\_vAMso\_ vi shR^i\'Nvire .
##4.008.06c##  ye a\_gnA da\'dhi\_re duva\'H ..
##4.008.07a##  a\_sme rAyo\' di\_vedi\'ve\_ saM cha\'rantu puru\_spR^iha\'H .
##4.008.07c##  a\_sme vAjA\'sa IratAm ..
##4.008.08a##  sa vipra\'shcharShaNI\_nAM shava\'sA\_ mAnu\'ShANAm .
##4.008.08c##  ati\' kShi\_preva\' vidhyati ..
##4.009.01a##  agne\' mR^i\_La ma\_hA.N a\'si\_ ya I\_mA de\'va\_yuM jana\'m .
##4.009.01c##  i\_yetha\' ba\_rhirA\_sada\'m ..
##4.009.02a##  sa mAnu\'ShIShu dU\_Labho\' vi\_kShu prA\_vIrama\'rtyaH .
##4.009.02c##  dU\_to vishve\'ShAM bhuvat ..
##4.009.03a##  sa sadma\_ pari\' NIyate\_ hotA\' ma\_ndro divi\'ShTiShu .
##4.009.03c##  u\_ta potA\_ ni ShI\'dati ..
##4.009.04a##  u\_ta gnA a\_gnira\'dhva\_ra u\_to gR^i\_hapa\'ti\_rdame\' .
##4.009.04c##  u\_ta bra\_hmA ni ShI\'dati ..
##4.009.05a##  veShi\_ hya\'dhvarIya\_tAmu\'pava\_ktA janA\'nAm .
##4.009.05b##  ha\_vyA cha\_ mAnu\'ShANAm ..
##4.009.06a##  veShIdva\'sya dU\_tyaM1\_\' yasya\_ jujo\'Sho adhva\_ram .
##4.009.06b##  ha\_vyaM marta\'sya\_ voLha\'ve ..
##4.009.07a##  a\_smAka\'M joShyadhva\_rama\_smAka\'M ya\_j~nama\'~NgiraH .
##4.009.07c##  a\_smAka\'M shR^iNudhI\_ hava\'m ..
##4.009.08a##  pari\' te dU\_Labho\_ ratho\_.asmA.N a\'shnotu vi\_shvata\'H .
##4.009.08c##  yena\_ rakSha\'si dA\_shuSha\'H ..
##4.010.01a##  agne\_ tama\_dyAshva\_M na stomai\_H kratu\_M na bha\_draM hR^i\'di\_spR^isha\'m .
##4.010.01c##  R^i\_dhyAmA\' ta\_ ohai\'H ..
##4.010.02a##  adhA\_ hya\'gne\_ krato\'rbha\_drasya\_ dakSha\'sya sA\_dhoH .
##4.010.02c##  ra\_thIrR^i\_tasya\' bR^iha\_to ba\_bhUtha\' ..
##4.010.03a##  e\_bhirno\' a\_rkairbhavA\' no a\_rvA~Nsva1\_\'rNa jyoti\'H .
##4.010.03c##  agne\_ vishve\'bhiH su\_manA\_ anI\'kaiH ..
##4.010.04a##  A\_bhiShTe\' a\_dya gI\_rbhirgR^i\_Nanto.agne\_ dAshe\'ma .
##4.010.04c##  pra te\' di\_vo na sta\'nayanti\_ shuShmA\'H ..
##4.010.05a##  tava\_ svAdi\_ShThAgne\_ saMdR^i\'ShTiri\_dA chi\_dahna\' i\_dA chi\'da\_ktoH .
##4.010.05c##  shri\_ye ru\_kmo na ro\'chata upA\_ke ..
##4.010.06a##  ghR^i\_taM na pU\_taM ta\_nUra\'re\_pAH shuchi\_ hira\'Nyam .
##4.010.06c##  tatte\' ru\_kmo na ro\'chata svadhAvaH ..
##4.010.07a##  kR^i\_taM chi\_ddhi ShmA\_ sane\'mi\_ dveSho.agna\' i\_noShi\_ martA\'t .
##4.010.07c##  i\_tthA yaja\'mAnAdR^itAvaH ..
##4.010.08a##  shi\_vA na\'H sa\_khyA santu\' bhrA\_trAgne\' de\_veShu\' yu\_Shme .
##4.010.08c##  sA no\_ nAbhi\_H sada\'ne\_ sasmi\_nnUdha\'n ..
##4.011.01a##  bha\_draM te\' agne sahasi\_nnanI\'kamupA\_ka A ro\'chate\_ sUrya\'sya .
##4.011.01c##  rusha\'ddR^i\_she da\'dR^ishe nakta\_yA chi\_darU\'kShitaM dR^i\_sha A rU\_pe anna\'m ..
##4.011.02a##  vi ShA\'hyagne gR^iNa\_te ma\'nI\_ShAM khaM vepa\'sA tuvijAta\_ stavA\'naH .
##4.011.02c##  vishve\'bhi\_ryadvA\_vana\'H shukra de\_vaistanno\' rAsva sumaho\_ bhUri\_ manma\' ..
##4.011.03a##  tvada\'gne\_ kAvyA\_ tvanma\'nI\_ShAstvadu\_kthA jA\'yante\_ rAdhyA\'ni .
##4.011.03c##  tvade\'ti\_ dravi\'NaM vI\_rape\'shA i\_tthAdhi\'ye dA\_shuShe\_ martyA\'ya ..
##4.011.04a##  tvadvA\_jI vA\'jambha\_ro vihA\'yA abhiShTi\_kR^ijjA\'yate sa\_tyashu\'ShmaH .
##4.011.04c##  tvadra\_yirde\_vajU\'to mayo\_bhustvadA\_shurjU\'ju\_vA.N a\'gne\_ arvA\' ..
##4.011.05a##  tvAma\'gne pratha\_maM de\'va\_yanto\' de\_vaM martA\' amR^ita ma\_ndraji\'hvam .
##4.011.05c##  dve\_Sho\_yuta\_mA vi\'vAsanti dhI\_bhirdamU\'nasaM gR^i\_hapa\'ti\_mamU\'ram ..
##4.011.06a##  A\_re a\_smadama\'timA\_re aMha\' A\_re vishvA\'M durma\_tiM yanni\_pAsi\' .
##4.011.06c##  do\_ShA shi\_vaH sa\'hasaH sUno agne\_ yaM de\_va A chi\_tsacha\'se sva\_sti ..
##4.012.01a##  yastvAma\'gna i\_nadha\'te ya\_tasru\_ktriste\_ anna\'M kR^i\_Nava\_tsasmi\_nnaha\'n .
##4.012.01c##  sa su dyu\_mnaira\_bhya\'stu pra\_sakSha\_ttava\_ kratvA\' jAtavedashchiki\_tvAn ..
##4.012.02a##  i\_dhmaM yaste\' ja\_bhara\'chChashramA\_No ma\_ho a\'gne\_ anI\'ka\_mA sa\'pa\_ryan .
##4.012.02c##  sa i\'dhA\_naH prati\' do\_ShAmu\_ShAsa\_M puShya\'nra\_yiM sa\'chate\_ ghnanna\_mitrA\'n ..
##4.012.03a##  a\_gnirI\'she bR^iha\_taH kSha\_triya\'syA\_gnirvAja\'sya para\_masya\' rA\_yaH .
##4.012.03c##  dadhA\'ti\_ ratna\'M vidha\_te yavi\'ShTho\_ vyA\'nu\_Sha~NmartyA\'ya sva\_dhAvA\'n ..
##4.012.04a##  yachchi\_ddhi te\' puruSha\_trA ya\'vi\_ShThAchi\'ttibhishchakR^i\_mA kachchi\_dAga\'H .
##4.012.04c##  kR^i\_dhI Shva1\_\'smA.N adi\'te\_ranA\'gA\_nvyenA\'Msi shishratho\_ viShva\'gagne ..
##4.012.05a##  ma\_hashchi\'dagna\_ ena\'so a\_bhIka\' U\_rvAdde\_vAnA\'mu\_ta martyA\'nAm .
##4.012.05c##  mA te\_ sakhA\'ya\_H sada\_midri\'ShAma\_ yachChA\' to\_kAya\_ tana\'yAya\_ shaM yoH ..
##4.012.06a##  yathA\' ha\_ tyadva\'savo gau\_rya\'M chitpa\_di Shi\_tAmamu\'~nchatA yajatrAH .
##4.012.06c##  e\_vo Shva1\_\'smanmu\'~nchatA\_ vyaMha\_H pra tA\'ryagne prata\_raM na\_ Ayu\'H ..
##4.013.01a##  pratya\_gniru\_ShasA\_magra\'makhyadvibhAtI\_nAM su\_manA\' ratna\_dheya\'m .
##4.013.01c##  yA\_tama\'shvinA su\_kR^ito\' duro\_NamutsUryo\_ jyoti\'ShA de\_va e\'ti ..
##4.013.02a##  U\_rdhvaM bhA\_nuM sa\'vi\_tA de\_vo a\'shreddra\_psaM davi\'dhvadgavi\_Sho na satvA\' .
##4.013.02c##  anu\' vra\_taM varu\'No yanti mi\_tro yatsUrya\'M di\_vyA\'ro\_haya\'nti ..
##4.013.03a##  yaM sI\_makR^i\'Nva\_ntama\'se vi\_pR^iche\' dhru\_vakShe\'mA\_ ana\'vasyanto\_ artha\'m .
##4.013.03c##  taM sUrya\'M ha\_rita\'H sa\_pta ya\_hvIH spasha\_M vishva\'sya\_ jaga\'to vahanti ..
##4.013.04a##  vahi\'ShThebhirvi\_hara\'nyAsi\_ tantu\'mava\_vyaya\_nnasi\'taM deva\_ vasma\' .
##4.013.04c##  davi\'dhvato ra\_shmaya\_H sUrya\'sya\_ charme\_vAvA\'dhu\_stamo\' a\_psva1\_\'ntaH ..
##4.013.05a##  anA\'yato\_ ani\'baddhaH ka\_thAyaM nya\'~N~NuttA\_no.ava\' padyate\_ na .
##4.013.05c##  kayA\' yAti sva\_dhayA\_ ko da\'darsha di\_vaH ska\_mbhaH samR^i\'taH pAti\_ nAka\'m ..
##4.014.01a##  pratya\_gniru\_Shaso\' jA\_tave\'dA\_ akhya\'dde\_vo rocha\'mAnA\_ maho\'bhiH .
##4.014.01c##  A nA\'satyorugA\_yA rathe\'ne\_maM ya\_j~namupa\' no yAta\_machCha\' ..
##4.014.02a##  U\_rdhvaM ke\_tuM sa\'vi\_tA de\_vo a\'shre\_jjyoti\_rvishva\'smai\_ bhuva\'nAya kR^i\_Nvan .
##4.014.02c##  AprA\_ dyAvA\'pR^ithi\_vI a\_ntari\'kSha\_M vi sUryo\' ra\_shmibhi\_shcheki\'tAnaH ..
##4.014.03a##  A\_vaha\'ntyaru\_NIrjyoti\_ShAgA\'nma\_hI chi\_trA ra\_shmibhi\_shcheki\'tAnA .
##4.014.03c##  pra\_bo\_dhaya\'ntI suvi\_tAya\' de\_vyu1\_\'ShA I\'yate su\_yujA\_ rathe\'na ..
##4.014.04a##  A vA\_M vahi\'ShThA i\_ha te va\'hantu\_ rathA\_ ashvA\'sa u\_Shaso\_ vyu\'ShTau .
##4.014.04c##  i\_me hi vA\'M madhu\_peyA\'ya\_ somA\' a\_sminya\_j~ne vR^i\'ShaNA mAdayethAm ..
##4.014.05a##  anA\'yato\_ ani\'baddhaH ka\_thAyaM nya\'~N~NuttA\_no.ava\' padyate\_ na .
##4.014.05c##  kayA\' yAti sva\_dhayA\_ ko da\'darsha di\_vaH ska\_mbhaH samR^i\'taH pAti\_ nAka\'m ..
##4.015.01a##  a\_gnirhotA\' no adhva\_re vA\_jI sanpari\' NIyate .
##4.015.01c##  de\_vo de\_veShu\' ya\_j~niya\'H ..
##4.015.02a##  pari\' trivi\_ShTya\'dhva\_raM yAtya\_gnI ra\_thIri\'va .
##4.015.02c##  A de\_veShu\_ prayo\_ dadha\'t ..
##4.015.03a##  pari\_ vAja\'patiH ka\_vira\_gnirha\_vyAnya\'kramIt .
##4.015.03c##  dadha\_dratnA\'ni dA\_shuShe\' ..
##4.015.04a##  a\_yaM yaH sR^i~nja\'ye pu\_ro dai\'vavA\_te sa\'mi\_dhyate\' .
##4.015.04c##  dyu\_mA.N a\'mitra\_dambha\'naH ..
##4.015.05a##  asya\' ghA vI\_ra Iva\'to\_.agnerI\'shIta\_ martya\'H .
##4.015.05c##  ti\_gmaja\'mbhasya mI\_LhuSha\'H ..
##4.015.06a##  tamarva\'nta\_M na sA\'na\_sima\'ru\_ShaM na di\_vaH shishu\'m .
##4.015.06c##  ma\_rmR^i\_jyante\' di\_vedi\'ve ..
##4.015.07a##  bodha\_dyanmA\_ hari\'bhyAM kumA\_raH sA\'hade\_vyaH .
##4.015.07c##  achChA\_ na hU\_ta uda\'ram ..
##4.015.08a##  u\_ta tyA ya\'ja\_tA harI\' kumA\_rAtsA\'hade\_vyAt .
##4.015.08c##  praya\'tA sa\_dya A da\'de ..
##4.015.09a##  e\_Sha vA\'M devAvashvinA kumA\_raH sA\'hade\_vyaH .
##4.015.09c##  dI\_rghAyu\'rastu\_ soma\'kaH ..
##4.015.10a##  taM yu\_vaM de\'vAvashvinA kumA\_raM sA\'hade\_vyam .
##4.015.10c##  dI\_rghAyu\'ShaM kR^iNotana ..
##4.016.01a##  A sa\_tyo yA\'tu ma\_ghavA\'.N R^ijI\_ShI drava\'ntvasya\_ hara\'ya\_ upa\' naH .
##4.016.01c##  tasmA\_ idandha\'H suShumA su\_dakSha\'mi\_hAbhi\'pi\_tvaM ka\'rate gR^iNA\_naH ..
##4.016.02a##  ava\' sya shU\_rAdhva\'no\_ nAnte\_.asminno\' a\_dya sava\'ne ma\_ndadhyai\' .
##4.016.02c##  shaMsA\'tyu\_kthamu\_shane\'va ve\_dhAshchi\'ki\_tuShe\' asu\_ryA\'ya\_ manma\' ..
##4.016.03a##  ka\_virna ni\_NyaM vi\_dathA\'ni\_ sAdha\_nvR^iShA\_ yatseka\'M vipipA\_no archA\'t .
##4.016.03c##  di\_va i\_tthA jI\'janatsa\_pta kA\_rUnahnA\' chichchakrurva\_yunA\' gR^i\_Nanta\'H ..
##4.016.04a##  sva1\_\'ryadvedi\' su\_dR^ishI\'kama\_rkairmahi\_ jyotI\' ruruchu\_ryaddha\_ vasto\'H .
##4.016.04c##  a\_ndhA tamA\'Msi\_ dudhi\'tA vi\_chakShe\_ nR^ibhya\'shchakAra\_ nR^ita\'mo a\_bhiShTau\' ..
##4.016.05a##  va\_va\_kSha indro\_ ami\'tamR^ijI\_Shyu1\_\'bhe A pa\'prau\_ roda\'sI mahi\_tvA .
##4.016.05c##  ata\'shchidasya mahi\_mA vi re\'chya\_bhi yo vishvA\_ bhuva\'nA ba\_bhUva\' ..
##4.016.06a##  vishvA\'ni sha\_kro naryA\'Ni vi\_dvAna\_po ri\'recha\_ sakhi\'bhi\_rnikA\'maiH .
##4.016.06c##  ashmA\'naM chi\_dye bi\'bhi\_durvacho\'bhirvra\_jaM goma\'ntamu\_shijo\_ vi va\'vruH ..
##4.016.07a##  a\_po vR^i\_traM va\'vri\_vAMsa\_M parA\'ha\_nprAva\'tte\_ vajra\'M pR^ithi\_vI sache\'tAH .
##4.016.07c##  prArNA\'Msi samu\_driyA\'Nyaino\_H pati\_rbhava\_~nChava\'sA shUra dhR^iShNo ..
##4.016.08a##  a\_po yadadri\'M puruhUta\_ darda\'rA\_virbhu\'vatsa\_ramA\' pU\_rvyaM te\' .
##4.016.08c##  sa no\' ne\_tA vAja\_mA da\'rShi\_ bhUri\'M go\_trA ru\_janna~Ngi\'robhirgR^iNA\_naH ..
##4.016.09a##  achChA\' ka\_viM nR^i\'maNo gA a\_bhiShTau\_ sva\'rShAtA maghava\_nnAdha\'mAnam .
##4.016.09c##  U\_tibhi\_stami\'ShaNo dyu\_mnahU\'tau\_ ni mA\_yAvA\_nabra\'hmA\_ dasyu\'rarta ..
##4.016.10a##  A da\'syu\_ghnA mana\'sA yA\_hyasta\_M bhuva\'tte\_ kutsa\'H sa\_khye nikA\'maH .
##4.016.10c##  sve yonau\_ ni Sha\'data\_M sarU\'pA\_ vi vA\'M chikitsadR^ita\_chiddha\_ nArI\' ..
##4.016.11a##  yAsi\_ kutse\'na sa\_ratha\'mava\_syusto\_do vAta\'sya\_ haryo\_rIshA\'naH .
##4.016.11c##  R^i\_jrA vAja\_M na gadhya\_M yuyU\'Shanka\_viryadaha\_npAryA\'ya\_ bhUShA\'t ..
##4.016.12a##  kutsA\'ya\_ shuShNa\'ma\_shuSha\_M ni ba\'rhIH prapi\_tve ahna\_H kuya\'vaM sa\_hasrA\' .
##4.016.12c##  sa\_dyo dasyU\_npra mR^i\'Na ku\_tsyena\_ pra sUra\'shcha\_kraM vR^i\'hatAda\_bhIke\' ..
##4.016.13a##  tvaM pipru\_M mR^iga\'yaM shUshu\_vAMsa\'mR^i\_jishva\'ne vaidathi\_nAya\' randhIH .
##4.016.13c##  pa\_~nchA\_shatkR^i\_ShNA ni va\'paH sa\_hasrAtka\_M na puro\' jari\_mA vi da\'rdaH ..
##4.016.14a##  sUra\' upA\_ke ta\_nvaM1\_\' dadhA\'no\_ vi yatte\_ chetya\_mR^ita\'sya\_ varpa\'H .
##4.016.14c##  mR^i\_go na ha\_stI tavi\'ShImuShA\_NaH si\_Mho na bhI\_ma Ayu\'dhAni\_ bibhra\'t ..
##4.016.15a##  indra\_M kAmA\' vasU\_yanto\' agma\_nsva\'rmILhe\_ na sava\'ne chakA\_nAH .
##4.016.15c##  shra\_va\_syava\'H shashamA\_nAsa\' u\_kthairoko\_ na ra\_NvA su\_dR^ishI\'va pu\_ShTiH ..
##4.016.16a##  tamidva\_ indra\'M su\_hava\'M huvema\_ yastA cha\_kAra\_ naryA\' pu\_rUNi\' .
##4.016.16c##  yo mAva\'te jari\_tre gadhya\'M chinma\_kShU vAja\_M bhara\'ti spA\_rharA\'dhAH ..
##4.016.17a##  ti\_gmA yada\_ntara\_shani\_H patA\'ti\_ kasmi\'~nchichChUra muhu\_ke janA\'nAm .
##4.016.17c##  gho\_rA yada\'rya\_ samR^i\'ti\_rbhavA\_tyadha\' smA nasta\_nvo\' bodhi go\_pAH ..
##4.016.18a##  bhuvo\'.avi\_tA vA\_made\'vasya dhI\_nAM bhuva\_H sakhA\'vR^i\_ko vAja\'sAtau .
##4.016.18c##  tvAmanu\_ prama\'ti\_mA ja\'ganmoru\_shaMso\' jari\_tre vi\_shvadha\' syAH ..
##4.016.19a##  e\_bhirnR^ibhi\'rindra tvA\_yubhi\'ShTvA ma\_ghava\'dbhirmaghava\_nvishva\' A\_jau .
##4.016.19c##  dyAvo\_ na dyu\_mnaira\_bhi santo\' a\_ryaH kSha\_po ma\'dema sha\_rada\'shcha pU\_rvIH ..
##4.016.20a##  e\_vedindrA\'ya vR^iSha\_bhAya\_ vR^iShNe\_ brahmA\'karma\_ bhR^iga\'vo\_ na ratha\'m .
##4.016.20c##  nU chi\_dyathA\' naH sa\_khyA vi\_yoSha\_dasa\'nna u\_gro\'.avi\_tA ta\'nU\_pAH ..
##4.016.21a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.016.21c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.017.01a##  tvaM ma\_hA.N i\'ndra\_ tubhya\'M ha\_ kShA anu\' kSha\_traM ma\_MhanA\' manyata\_ dyauH .
##4.017.01c##  tvaM vR^i\_traM shava\'sA jagha\_nvAnsR^i\_jaH sindhU\_.Nrahi\'nA jagrasA\_nAn ..
##4.017.02a##  tava\' tvi\_Sho jani\'manrejata\_ dyau reja\_dbhUmi\'rbhi\_yasA\_ svasya\' ma\_nyoH .
##4.017.02c##  R^i\_ghA\_yanta\' su\_bhva1\_\'H parva\'tAsa\_ Arda\_ndhanvA\'ni sa\_raya\'nta\_ Apa\'H ..
##4.017.03a##  bhi\_nadgi\_riM shava\'sA\_ vajra\'mi\_ShNannA\'viShkR^iNvA\_naH sa\'hasA\_na oja\'H .
##4.017.03c##  vadhI\'dvR^i\_traM vajre\'Na mandasA\_naH sara\_nnApo\_ java\'sA ha\_tavR^i\'ShNIH ..
##4.017.04a##  su\_vIra\'ste jani\_tA ma\'nyata\_ dyaurindra\'sya ka\_rtA svapa\'stamo bhUt .
##4.017.04c##  ya I\'M ja\_jAna\' sva\_rya\'M su\_vajra\_mana\'pachyuta\_M sada\'so\_ na bhUma\' ..
##4.017.05a##  ya eka\' ichchyA\_vaya\'ti\_ pra bhUmA\_ rAjA\' kR^iShTI\_nAM pu\'ruhU\_ta indra\'H .
##4.017.05c##  sa\_tyame\'na\_manu\_ vishve\' madanti rA\_tiM de\_vasya\' gR^iNa\_to ma\_ghona\'H ..
##4.017.06a##  sa\_trA somA\' abhavannasya\_ vishve\' sa\_trA madA\'so bR^iha\_to madi\'ShThAH .
##4.017.06c##  sa\_trAbha\'vo\_ vasu\'pati\_rvasU\'nA\_M datre\_ vishvA\' adhithA indra kR^i\_ShTIH ..
##4.017.07a##  tvamadha\' pratha\_maM jAya\'mA\_no.ame\_ vishvA\' adhithA indra kR^i\_ShTIH .
##4.017.07c##  tvaM prati\' pra\_vata\' A\_shayA\'na\_mahi\_M vajre\'Na maghava\_nvi vR^i\'shchaH ..
##4.017.08a##  sa\_trA\_haNa\_M dAdhR^i\'Shi\_M tumra\_mindra\'M ma\_hAma\'pA\_raM vR^i\'Sha\_bhaM su\_vajra\'m .
##4.017.08c##  hantA\_ yo vR^i\_traM sani\'to\_ta vAja\_M dAtA\' ma\_ghAni\' ma\_ghavA\' su\_rAdhA\'H ..
##4.017.09a##  a\_yaM vR^ita\'shchAtayate samI\_chIrya A\_jiShu\' ma\_ghavA\' shR^i\_Nva eka\'H .
##4.017.09c##  a\_yaM vAja\'M bharati\_ yaM sa\_notya\_sya pri\_yAsa\'H sa\_khye syA\'ma ..
##4.017.10a##  a\_yaM shR^i\'Nve\_ adha\_ jaya\'nnu\_ta ghnanna\_yamu\_ta pra kR^i\'Nute yu\_dhA gAH .
##4.017.10c##  ya\_dA sa\_tyaM kR^i\'Nu\_te ma\_nyumindro\_ vishva\'M dR^i\_LhaM bha\'yata\_ eja\'dasmAt ..
##4.017.11a##  samindro\_ gA a\'jaya\_tsaM hira\'NyA\_ sama\'shvi\_yA ma\_ghavA\_ yo ha\' pU\_rvIH .
##4.017.11c##  e\_bhirnR^ibhi\_rnR^ita\'mo asya shA\_kai rA\_yo vi\'bha\_ktA sa\'mbha\_rashcha\_ vasva\'H ..
##4.017.12a##  kiya\'tsvi\_dindro\_ adhye\'ti mA\_tuH kiya\'tpi\_turja\'ni\_turyo ja\_jAna\' .
##4.017.12c##  yo a\'sya\_ shuShma\'M muhu\_kairiya\'rti\_ vAto\_ na jU\_taH sta\_naya\'dbhira\_bhraiH ..
##4.017.13a##  kShi\_yanta\'M tva\_makShi\'yantaM kR^iNo\_tIya\'rti re\_NuM ma\_ghavA\' sa\_moha\'m .
##4.017.13c##  vi\_bha\_~nja\_nura\_shani\'mA.N iva\_ dyauru\_ta sto\_tAra\'M ma\_ghavA\_ vasau\' dhAt ..
##4.017.14a##  a\_yaM cha\_krami\'ShaNa\_tsUrya\'sya\_ nyeta\'shaM rIramatsasR^imA\_Nam .
##4.017.14b##  A kR^i\_ShNa I\'M juhurA\_No ji\'gharti tva\_cho bu\_dhne raja\'so a\_sya yonau\' ..
##4.017.15a##  asi\'knyA\_M yaja\'mAno\_ na hotA\' ..
##4.017.16a##  ga\_vyanta\_ indra\'M sa\_khyAya\_ viprA\' ashvA\_yanto\_ vR^iSha\'NaM vA\_jaya\'ntaH .
##4.017.16c##  ja\_nI\_yanto\' jani\_dAmakShi\'toti\_mA chyA\'vayAmo.ava\_te na kosha\'m ..
##4.017.17a##  trA\_tA no\' bodhi\_ dadR^i\'shAna A\_pira\'bhikhyA\_tA ma\'rDi\_tA so\_myAnA\'m .
##4.017.17c##  sakhA\' pi\_tA pi\_tR^ita\'maH pitR^I\_NAM karte\'mu lo\_kamu\'sha\_te va\'yo\_dhAH ..
##4.017.18a##  sa\_khI\_ya\_tAma\'vi\_tA bo\'dhi\_ sakhA\' gR^iNA\_na i\'ndra stuva\_te vayo\' dhAH .
##4.017.18c##  va\_yaM hyA te\' chakR^i\_mA sa\_bAdha\' A\_bhiH shamI\'bhirma\_haya\'nta indra ..
##4.017.19a##  stu\_ta indro\' ma\_ghavA\_ yaddha\' vR^i\_trA bhUrI\_Nyeko\' apra\_tIni\' hanti .
##4.017.19c##  a\_sya pri\_yo ja\'ri\_tA yasya\_ sharma\_nnaki\'rde\_vA vA\_raya\'nte\_ na martA\'H ..
##4.017.20a##  e\_vA na\_ indro\' ma\_ghavA\' vira\_pshI kara\'tsa\_tyA cha\'rShaNI\_dhR^ida\'na\_rvA .
##4.017.20c##  tvaM rAjA\' ja\_nuShA\'M dhehya\_sme adhi\_ shravo\_ mAhi\'na\_M yajja\'ri\_tre ..
##4.017.21a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.017.21c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.018.01a##  a\_yaM panthA\_ anu\'vittaH purA\_No yato\' de\_vA u\_dajA\'yanta\_ vishve\' .
##4.018.01c##  ata\'shchi\_dA ja\'niShIShTa\_ pravR^i\'ddho\_ mA mA\_tara\'mamu\_yA patta\'ve kaH ..
##4.018.02a##  nAhamato\_ nira\'yA du\_rgahai\_tatti\'ra\_shchatA\' pA\_rshvAnnirga\'mANi .
##4.018.02c##  ba\_hUni\' me\_ akR^i\'tA\_ kartvA\'ni\_ yudhyai\' tvena\_ saM tve\'na pR^ichChai ..
##4.018.03a##  pa\_rA\_ya\_tIM mA\_tara\_manva\'chaShTa\_ na nAnu\' gA\_nyanu\_ nU ga\'mAni .
##4.018.03c##  tvaShTu\'rgR^i\_he a\'piba\_tsoma\_mindra\'H shatadha\_nya\'M cha\_mvo\'H su\_tasya\' ..
##4.018.04a##  kiM sa R^idha\'kkR^iNava\_dyaM sa\_hasra\'M mA\_so ja\_bhAra\' sha\_rada\'shcha pU\_rvIH .
##4.018.04c##  na\_hI nva\'sya prati\_mAna\_mastya\_ntarjA\_teShU\_ta ye jani\'tvAH ..
##4.018.05a##  a\_va\_dyami\'va\_ manya\'mAnA\_ guhA\'ka\_rindra\'M mA\_tA vI\_rye\'NA\_ nyR^i\'ShTam .
##4.018.05c##  athoda\'sthAtsva\_yamatka\_M vasA\'na\_ A roda\'sI apR^iNA\_jjAya\'mAnaH ..
##4.018.06a##  e\_tA a\'rShantyalalA\_bhava\'ntIrR^i\_tAva\'rIriva sa\_Mkrosha\'mAnAH .
##4.018.06c##  e\_tA vi pR^i\'chCha\_ kimi\_daM bha\'nanti\_ kamApo\_ adri\'M pari\_dhiM ru\'janti ..
##4.018.07a##  kimu\' Shvidasmai ni\_vido\' bhana\_ntendra\'syAva\_dyaM di\'dhiShanta\_ Apa\'H .
##4.018.07c##  mamai\_tAnpu\_tro ma\'ha\_tA va\_dhena\' vR^i\_traM ja\'gha\_nvA.N a\'sR^ija\_dvi sindhU\'n ..
##4.018.08a##  mama\'chcha\_na tvA\' yuva\_tiH pa\_rAsa\_ mama\'chcha\_na tvA\' ku\_ShavA\' ja\_gAra\' .
##4.018.08c##  mama\'chchi\_dApa\_H shisha\'ve mamR^iDyu\_rmama\'chchi\_dindra\_H saha\_soda\'tiShThat ..
##4.018.09a##  mama\'chcha\_na te\' maghava\_nvya\'Mso nivivi\_dhvA.N apa\_ hanU\' ja\_ghAna\' .
##4.018.09c##  adhA\_ nivi\'ddha\_ utta\'ro babhU\_vA~nChiro\' dA\_sasya\_ saM pi\'Nagva\_dhena\' ..
##4.018.10a##  gR^i\_ShTiH sa\'sUva\_ sthavi\'raM tavA\_gAma\'nAdhR^i\_ShyaM vR^i\'Sha\_bhaM tumra\_mindra\'m .
##4.018.10c##  arI\'LhaM va\_tsaM cha\_rathA\'ya mA\_tA sva\_yaM gA\_tuM ta\_nva\' i\_chChamA\'nam ..
##4.018.11a##  u\_ta mA\_tA ma\'hi\_Shamanva\'venada\_mI tvA\' jahati putra de\_vAH .
##4.018.11c##  athA\'bravIdvR^i\_tramindro\' hani\_Shyansakhe\' viShNo vita\_raM vi kra\'masva ..
##4.018.12a##  kaste\' mA\_tara\'M vi\_dhavA\'machakrachCha\_yuM kastvAma\'jighAMsa\_chchara\'ntam .
##4.018.12c##  kaste\' de\_vo adhi\' mArDI\_ka A\'sI\_dyatprAkShi\'NAH pi\_tara\'M pAda\_gR^ihya\' ..
##4.018.13a##  ava\'rtyA\_ shuna\' A\_ntrANi\' peche\_ na de\_veShu\' vivide marDi\_tAra\'m .
##4.018.13c##  apa\'shyaM jA\_yAmama\'hIyamAnA\_madhA\' me shye\_no madhvA ja\'bhAra ..
##4.019.01a##  e\_vA tvAmi\'ndra vajri\_nnatra\_ vishve\' de\_vAsa\'H su\_havA\'sa\_ UmA\'H .
##4.019.01c##  ma\_hAmu\_bhe roda\'sI vR^i\_ddhamR^i\_ShvaM nireka\_midvR^i\'Nate vR^itra\_hatye\' ..
##4.019.02a##  avA\'sR^ijanta\_ jivra\'yo\_ na de\_vA bhuva\'H sa\_mrALi\'ndra sa\_tyayo\'niH .
##4.019.02c##  aha\_nnahi\'M pari\_shayA\'na\_marNa\_H pra va\'rta\_nIra\'rado vi\_shvadhe\'nAH ..
##4.019.03a##  atR^i\'pNuvanta\_M viya\'tamabu\_dhyamabu\'dhyamAnaM suShupA\_Nami\'ndra .
##4.019.03c##  sa\_pta prati\' pra\_vata\' A\_shayA\'na\_mahi\_M vajre\'Na\_ vi ri\'NA apa\_rvan ..
##4.019.04a##  akSho\'daya\_chChava\'sA\_ kShAma\' bu\_dhnaM vArNa vAta\_stavi\'ShIbhi\_rindra\'H .
##4.019.04c##  dR^i\_LhAnyau\'bhnAdu\_shamA\'na\_ ojo.avA\'bhinatka\_kubha\_H parva\'tAnAm ..
##4.019.05a##  a\_bhi pra da\'dru\_rjana\'yo\_ na garbha\_M rathA\' iva\_ pra ya\'yuH sA\_kamadra\'yaH .
##4.019.05c##  ata\'rpayo vi\_sR^ita\' u\_bja U\_rmIntvaM vR^i\_tA.N a\'riNA indra\_ sindhU\'n ..
##4.019.06a##  tvaM ma\_hIma\_vani\'M vi\_shvadhe\'nAM tu\_rvIta\'ye va\_yyA\'ya\_ kShara\'ntIm .
##4.019.06c##  ara\'mayo\_ nama\_saija\_darNa\'H sutara\_NA.N a\'kR^iNorindra\_ sindhU\'n ..
##4.019.07a##  prAgruvo\' nabha\_nvo\_3\_\' na vakvA\' dhva\_srA a\'pinvadyuva\_tIrR^i\'ta\_j~nAH .
##4.019.07c##  dhanvA\_nyajrA\'.N apR^iNaktR^iShA\_NA.N adho\_gindra\'H sta\_ryo\_3\_\' daMsu\'patnIH ..
##4.019.08a##  pU\_rvIru\_Shasa\'H sha\_rada\'shcha gU\_rtA vR^i\_traM ja\'gha\_nvA.N a\'sR^ija\_dvi sindhU\'n .
##4.019.08c##  pari\'ShThitA atR^iNadbadbadhA\_nAH sI\_rA indra\_H sravi\'tave pR^ithi\_vyA ..
##4.019.09a##  va\_mrIbhi\'H pu\_trama\_gruvo\' adA\_naM ni\_vesha\'nAddhariva\_ A ja\'bhartha .
##4.019.09c##  vya1\_\'ndho a\'khya\_dahi\'mAdadA\_no nirbhU\'dukha\_chChitsama\'ranta\_ parva\' ..
##4.019.10a##  pra te\_ pUrvA\'Ni\_ kara\'NAni viprAvi\_dvA.N A\'ha vi\_duShe\_ karA\'Msi .
##4.019.10c##  yathA\'yathA\_ vR^iShNyA\'ni\_ svagU\_rtApA\'Msi rAja\_nnaryAvi\'veShIH ..
##4.019.11a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.019.11c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.020.01a##  A na\_ indro\' dU\_rAdA na\' A\_sAda\'bhiShTi\_kR^idava\'se yAsadu\_graH .
##4.020.01c##  oji\'ShThebhirnR^i\_pati\_rvajra\'bAhuH sa\_Mge sa\_matsu\' tu\_rvaNi\'H pR^ita\_nyUn ..
##4.020.02a##  A na\_ indro\_ hari\'bhiryA\_tvachChA\'rvAchI\_no.ava\'se\_ rAdha\'se cha .
##4.020.02c##  tiShThA\'ti va\_jrI ma\_ghavA\' vira\_pshImaM ya\_j~namanu\' no\_ vAja\'sAtau ..
##4.020.03a##  i\_maM ya\_j~naM tvama\_smAka\'mindra pu\_ro dadha\'tsaniShyasi\_ kratu\'M naH .
##4.020.03c##  shva\_ghnIva\' vajrinsa\_naye\_ dhanA\'nA\_M tvayA\' va\_yama\_rya A\_jiM ja\'yema ..
##4.020.04a##  u\_shannu\_ Shu Na\'H su\_manA\' upA\_ke soma\'sya\_ nu suShu\'tasya svadhAvaH .
##4.020.04c##  pA i\'ndra\_ prati\'bhR^itasya\_ madhva\_H samandha\'sA mamadaH pR^i\_ShThye\'na ..
##4.020.05a##  vi yo ra\'ra\_psha R^iShi\'bhi\_rnave\'bhirvR^i\_kSho na pa\_kvaH sR^iNyo\_ na jetA\' .
##4.020.05c##  maryo\_ na yoShA\'ma\_bhi manya\'mA\_no.achChA\' vivakmi puruhU\_tamindra\'m ..
##4.020.06a##  gi\_rirna yaH svata\'vA.N R^i\_Shva indra\'H sa\_nAde\_va saha\'se jA\_ta u\_graH .
##4.020.06c##  Ada\'rtA\_ vajra\_M sthavi\'ra\_M na bhI\_ma u\_dneva\_ kosha\_M vasu\'nA\_ nyR^i\'ShTam ..
##4.020.07a##  na yasya\' va\_rtA ja\_nuShA\_ nvasti\_ na rAdha\'sa AmarI\_tA ma\_ghasya\' .
##4.020.07c##  u\_dvA\_vR^i\_ShA\_Nasta\'viShIva ugrA\_smabhya\'M daddhi puruhUta rA\_yaH ..
##4.020.08a##  IkShe\' rA\_yaH kShaya\'sya charShaNI\_nAmu\_ta vra\_jama\'pava\_rtAsi\_ gonA\'m .
##4.020.08c##  shi\_kShA\_na\_raH sa\'mi\_theShu\' pra\_hAvA\_nvasvo\' rA\_shima\'bhine\_tAsi\_ bhUri\'m ..
##4.020.09a##  kayA\_ tachChR^i\'Nve\_ shachyA\_ shachi\'ShTho\_ yayA\' kR^i\_Noti\_ muhu\_ kA chi\'dR^i\_ShvaH .
##4.020.09c##  pu\_ru dA\_shuShe\_ vicha\'yiShTho\_ aMho.athA\' dadhAti\_ dravi\'NaM jari\_tre ..
##4.020.10a##  mA no\' mardhI\_rA bha\'rA da\_ddhi tanna\_H pra dA\_shuShe\_ dAta\'ve\_ bhUri\_ yatte\' .
##4.020.10c##  navye\' de\_ShNe sha\_ste a\_sminta\' u\_kthe pra bra\'vAma va\_yami\'ndra stu\_vanta\'H ..
##4.020.11a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.020.11c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.021.01a##  A yA\_tvindro.ava\'sa\_ upa\' na i\_ha stu\_taH sa\'dha\_mAda\'stu\_ shUra\'H .
##4.021.01c##  vA\_vR^i\_dhA\_nastavi\'ShI\_ryasya\' pU\_rvIrdyaurna kSha\_trama\_bhibhU\'ti\_ puShyA\'t ..
##4.021.02a##  tasyedi\_ha sta\'vatha\_ vR^iShNyA\'ni tuvidyu\_mnasya\' tuvi\_rAdha\'so\_ nR^In .
##4.021.02c##  yasya\_ kratu\'rvida\_thyo\_3\_\' na sa\_mrAT sA\_hvAntaru\'tro a\_bhyasti\' kR^i\_ShTIH ..
##4.021.03a##  A yA\_tvindro\' di\_va A pR^i\'thi\_vyA ma\_kShU sa\'mu\_drAdu\_ta vA\_ purI\'ShAt .
##4.021.03c##  sva\'rNarA\_dava\'se no ma\_rutvA\'nparA\_vato\' vA\_ sada\'nAdR^i\_tasya\' ..
##4.021.04a##  sthU\_rasya\' rA\_yo bR^i\'ha\_to ya Ishe\_ tamu\' ShTavAma vi\_dathe\_Shvindra\'m .
##4.021.04c##  yo vA\_yunA\_ jaya\'ti\_ goma\'tIShu\_ pra dhR^i\'ShNu\_yA naya\'ti\_ vasyo\_ achCha\' ..
##4.021.05a##  upa\_ yo namo\_ nama\'si stabhA\_yanniya\'rti\_ vAcha\'M ja\_naya\_nyaja\'dhyai .
##4.021.05c##  R^i\_~nja\_sA\_naH pu\'ru\_vAra\' u\_kthairendra\'M kR^iNvIta\_ sada\'neShu\_ hotA\' ..
##4.021.06a##  dhi\_ShA yadi\' dhiSha\_Nyanta\'H sara\_NyAnsada\'nto\_ adri\'maushi\_jasya\_ gohe\' .
##4.021.06c##  A du\_roShA\'H pA\_styasya\_ hotA\_ yo no\' ma\_hAnsa\_Mvara\'NeShu\_ vahni\'H ..
##4.021.07a##  sa\_trA yadI\'M bhArva\_rasya\_ vR^iShNa\_H siSha\'kti\_ shuShma\'H stuva\_te bharA\'ya .
##4.021.07c##  guhA\_ yadI\'maushi\_jasya\_ gohe\_ pra yaddhi\_ye prAya\'se\_ madA\'ya ..
##4.021.08a##  vi yadvarA\'Msi\_ parva\'tasya vR^i\_Nve payo\'bhirji\_nve a\_pAM javA\'Msi .
##4.021.08c##  vi\_dadgau\_rasya\' gava\_yasya\_ gohe\_ yadI\_ vAjA\'ya su\_dhyo\_3\_\' vaha\'nti ..
##4.021.09a##  bha\_drA te\_ hastA\_ sukR^i\'to\_ta pA\_NI pra\'ya\_ntArA\' stuva\_te rAdha\' indra .
##4.021.09c##  kA te\_ niSha\'tti\_H kimu\_ no ma\'matsi\_ kiM nodu\'du harShase\_ dAta\_vA u\' ..
##4.021.10a##  e\_vA vasva\_ indra\'H sa\_tyaH sa\_mrADDhantA\' vR^i\_traM vari\'vaH pU\_rave\' kaH .
##4.021.10c##  puru\'ShTuta\_ kratvA\' naH shagdhi rA\_yo bha\'kShI\_ya te.ava\'so\_ daivya\'sya ..
##4.021.11a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.021.11c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.022.01a##  yanna\_ indro\' juju\_She yachcha\_ vaShTi\_ tanno\' ma\_hAnka\'rati shu\_ShmyA chi\'t .
##4.022.01c##  brahma\_ stoma\'M ma\_ghavA\_ soma\'mu\_kthA yo ashmA\'na\_M shava\'sA\_ bibhra\_deti\' ..
##4.022.02a##  vR^iShA\_ vR^iSha\'ndhi\_M chatu\'rashri\_masya\'nnu\_gro bA\_hubhyA\_M nR^ita\'ma\_H shachI\'vAn .
##4.022.02c##  shri\_ye paru\'ShNImu\_ShamA\'Na\_ UrNA\_M yasyA\_H parvA\'Ni sa\_khyAya\' vi\_vye ..
##4.022.03a##  yo de\_vo de\_vata\'mo\_ jAya\'mAno ma\_ho vAje\'bhirma\_hadbhi\'shcha\_ shuShmai\'H .
##4.022.03c##  dadhA\'no\_ vajra\'M bA\_hvoru\_shanta\_M dyAmame\'na rejaya\_tpra bhUma\' ..
##4.022.04a##  vishvA\_ rodhA\'Msi pra\_vata\'shcha pU\_rvIrdyaurR^i\_ShvAjjani\'manrejata\_ kShAH .
##4.022.04c##  A mA\_tarA\_ bhara\'ti shu\_ShmyA gornR^i\_vatpari\'jmannonuvanta\_ vAtA\'H ..
##4.022.05a##  tA tU ta\' indra maha\_to ma\_hAni\_ vishve\_Shvitsava\'neShu pra\_vAchyA\' .
##4.022.05c##  yachChU\'ra dhR^iShNo dhR^iSha\_tA da\'dhR^i\_ShvAnahi\_M vajre\'Na\_ shava\_sAvi\'veShIH ..
##4.022.06a##  tA tU te\' sa\_tyA tu\'vinR^imNa\_ vishvA\_ pra dhe\_nava\'H sisrate\_ vR^iShNa\_ Udhna\'H .
##4.022.06c##  adhA\' ha\_ tvadvR^i\'ShamaNo bhiyA\_nAH pra sindha\'vo\_ java\'sA chakramanta ..
##4.022.07a##  atrAha\' te hariva\_stA u\' de\_vIravo\'bhirindra stavanta\_ svasA\'raH .
##4.022.07c##  yatsI\_manu\_ pra mu\_cho ba\'dbadhA\_nA dI\_rghAmanu\_ prasi\'tiM syanda\_yadhyai\' ..
##4.022.08a##  pi\_pI\_Le a\_Mshurmadyo\_ na sindhu\_rA tvA\_ shamI\' shashamA\_nasya\' sha\_ktiH .
##4.022.08c##  a\_sma\_drya\'kChushuchA\_nasya\' yamyA A\_shurna ra\_shmiM tu\_vyoja\'sa\_M goH ..
##4.022.09a##  a\_sme varShi\'ShThA kR^iNuhi\_ jyeShThA\' nR^i\_mNAni\' sa\_trA sa\'hure\_ sahA\'Msi .
##4.022.09c##  a\_smabhya\'M vR^i\_trA su\_hanA\'ni randhi ja\_hi vadha\'rva\_nuSho\_ martya\'sya ..
##4.022.10a##  a\_smAka\_mitsu shR^i\'Nuhi\_ tvami\'ndrA\_smabhya\'M chi\_trA.N upa\' mAhi\_ vAjA\'n .
##4.022.10c##  a\_smabhya\_M vishvA\' iShaNa\_H pura\'MdhIra\_smAka\_M su ma\'ghavanbodhi go\_dAH ..
##4.022.11a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.022.11c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.023.01a##  ka\_thA ma\_hAma\'vR^idha\_tkasya\_ hotu\'rya\_j~naM ju\'ShA\_No a\_bhi soma\_mUdha\'H .
##4.023.01c##  piba\'nnushA\_no ju\_ShamA\'No\_ andho\' vava\_kSha R^i\_ShvaH shu\'cha\_te dhanA\'ya ..
##4.023.02a##  ko a\'sya vI\_raH sa\'dha\_mAda\'mApa\_ samA\'naMsha suma\_tibhi\_H ko a\'sya .
##4.023.02c##  kada\'sya chi\_traM chi\'kite\_ kadU\_tI vR^i\_dhe bhu\'vachChashamA\_nasya\_ yajyo\'H ..
##4.023.03a##  ka\_thA shR^i\'Noti hU\_yamA\'na\_mindra\'H ka\_thA shR^i\_Nvannava\'sAmasya veda .
##4.023.03c##  kA a\'sya pU\_rvIrupa\'mAtayo ha ka\_thaina\'mAhu\_H papu\'riM jari\_tre ..
##4.023.04a##  ka\_thA sa\_bAdha\'H shashamA\_no a\'sya\_ nasha\'da\_bhi dravi\'Na\_M dIdhyA\'naH .
##4.023.04c##  de\_vo bhu\'va\_nnave\'dA ma R^i\_tAnA\_M namo\' jagR^i\_bhvA.N a\_bhi yajjujo\'Shat ..
##4.023.05a##  ka\_thA kada\_syA u\_Shaso\_ vyu\'ShTau de\_vo marta\'sya sa\_khyaM ju\'joSha .
##4.023.05c##  ka\_thA kada\'sya sa\_khyaM sakhi\'bhyo\_ ye a\'smi\_nkAma\'M su\_yuja\'M tata\_sre ..
##4.023.06a##  kimAdama\'traM sa\_khyaM sakhi\'bhyaH ka\_dA nu te\' bhrA\_traM pra bra\'vAma .
##4.023.06c##  shri\_ye su\_dR^isho\_ vapu\'rasya\_ sargA\_H sva1\_\'rNa chi\_trata\'mamiSha\_ A goH ..
##4.023.07a##  druha\_M jighA\'Msandhva\_rasa\'mani\_ndrAM teti\'kte ti\_gmA tu\_jase\_ anI\'kA .
##4.023.07c##  R^i\_NA chi\_dyatra\' R^iNa\_yA na\' u\_gro dU\_re aj~nA\'tA u\_Shaso\' babA\_dhe ..
##4.023.08a##  R^i\_tasya\_ hi shu\_rudha\_H santi\' pU\_rvIrR^i\_tasya\' dhI\_tirvR^i\'ji\_nAni\' hanti .
##4.023.08c##  R^i\_tasya\_ shloko\' badhi\_rA ta\'tarda\_ karNA\' budhA\_naH shu\_chamA\'na A\_yoH ..
##4.023.09a##  R^i\_tasya\' dR^i\_LhA dha\_ruNA\'ni santi pu\_rUNi\' cha\_ndrA vapu\'She\_ vapU\'MShi .
##4.023.09c##  R^i\_tena\' dI\_rghami\'ShaNanta\_ pR^ikSha\' R^i\_tena\_ gAva\' R^i\_tamA vi\'veshuH ..
##4.023.10a##  R^i\_taM ye\'mA\_na R^i\_tamidva\'notyR^i\_tasya\_ shuShma\'stura\_yA u\' ga\_vyuH .
##4.023.10c##  R^i\_tAya\' pR^i\_thvI ba\'hu\_le ga\'bhI\_re R^i\_tAya\' dhe\_nU pa\'ra\_me du\'hAte ..
##4.023.11a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.023.11c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.024.01a##  kA su\'ShTu\_tiH shava\'saH sU\_numindra\'marvAchI\_naM rAdha\'sa\_ A va\'vartat .
##4.024.01c##  da\_dirhi vI\_ro gR^i\'Na\_te vasU\'ni\_ sa gopa\'tirni\_ShShidhA\'M no janAsaH ..
##4.024.02a##  sa vR^i\'tra\_hatye\_ havya\_H sa IDya\_H sa suShTu\'ta\_ indra\'H sa\_tyarA\'dhAH .
##4.024.02c##  sa yAma\_nnA ma\_ghavA\_ martyA\'ya brahmaNya\_te suShva\'ye\_ vari\'vo dhAt ..
##4.024.03a##  taminnaro\_ vi hva\'yante samI\_ke ri\'ri\_kvAMsa\'sta\_nva\'H kR^iNvata\_ trAm .
##4.024.03c##  mi\_tho yattyA\_gamu\_bhayA\'so\_ agma\_nnara\'sto\_kasya\_ tana\'yasya sA\_tau ..
##4.024.04a##  kra\_tU\_yanti\' kShi\_tayo\_ yoga\' ugrAshuShA\_NAso\' mi\_tho arNa\'sAtau .
##4.024.04c##  saM yadvisho.ava\'vR^itranta yu\_dhmA Adinnema\' indrayante a\_bhIke\' ..
##4.024.05a##  Adiddha\_ nema\' indri\_yaM ya\'janta\_ Aditpa\_ktiH pu\'ro\_LAsha\'M ririchyAt .
##4.024.05c##  Aditsomo\_ vi pa\'pR^ichyA\_dasu\'ShvI\_nAdijju\'joSha vR^iSha\_bhaM yaja\'dhyai ..
##4.024.06a##  kR^i\_Notya\'smai\_ vari\'vo\_ ya i\_tthendrA\'ya\_ soma\'musha\_te su\_noti\' .
##4.024.06c##  sa\_dhrI\_chIne\'na\_ mana\_sAvi\'vena\_ntamitsakhA\'yaM kR^iNute sa\_matsu\' ..
##4.024.07a##  ya indrA\'ya su\_nava\_tsoma\'ma\_dya pachA\'tpa\_ktIru\_ta bhR^i\_jjAti\' dhA\_nAH .
##4.024.07c##  prati\' manA\_yoru\_chathA\'ni\_ harya\_ntasmi\'ndadha\_dvR^iSha\'Na\_M shuShma\_mindra\'H ..
##4.024.08a##  ya\_dA sa\'ma\_ryaM vyache\_dR^ighA\'vA dI\_rghaM yadA\_jima\_bhyakhya\'da\_ryaH .
##4.024.08c##  achi\'krada\_dvR^iSha\'Na\_M patnyachChA\' duro\_Na A nishi\'taM soma\_sudbhi\'H ..
##4.024.09a##  bhUya\'sA va\_snama\'chara\_tkanI\_yo.avi\'krIto akAniSha\_M puna\_ryan .
##4.024.09c##  sa bhUya\'sA\_ kanI\'yo\_ nAri\'rechIddI\_nA dakShA\_ vi du\'hanti\_ pra vA\_Nam ..
##4.024.10a##  ka i\_maM da\_shabhi\_rmamendra\'M krINAti dhe\_nubhi\'H .
##4.024.10c##  ya\_dA vR^i\_trANi\_ ja~Ngha\'na\_dathai\'naM me\_ puna\'rdadat ..
##4.024.11a##  nU ShTu\_ta i\'ndra\_ nU gR^i\'NA\_na iSha\'M jari\_tre na\_dyo\_3\_\' na pI\'peH .
##4.024.11c##  akA\'ri te harivo\_ brahma\_ navya\'M dhi\_yA syA\'ma ra\_thya\'H sadA\_sAH ..
##4.025.01a##  ko a\_dya naryo\' de\_vakA\'ma u\_shannindra\'sya sa\_khyaM ju\'joSha .
##4.025.01c##  ko vA\' ma\_he.ava\'se\_ pAryA\'ya\_ sami\'ddhe a\_gnau su\_taso\'ma ITTe ..
##4.025.02a##  ko nA\'nAma\_ vacha\'sA so\_myAya\' manA\_yurvA\' bhavati\_ vasta\' u\_srAH .
##4.025.02c##  ka indra\'sya\_ yujya\_M kaH sa\'khi\_tvaM ko bhrA\_traM va\'ShTi ka\_vaye\_ ka U\_tI ..
##4.025.03a##  ko de\_vAnA\_mavo\' a\_dyA vR^i\'NIte\_ ka A\'di\_tyA.N adi\'ti\_M jyoti\'rITTe .
##4.025.03c##  kasyA\_shvinA\_vindro\' a\_gniH su\_tasyA\_MshoH pi\'banti\_ mana\_sAvi\'venam ..
##4.025.04a##  tasmA\' a\_gnirbhAra\'ta\_H sharma\' yaMsa\_jjyokpa\'shyA\_tsUrya\'mu\_chchara\'ntam .
##4.025.04c##  ya indrA\'ya su\_navA\_metyAha\_ nare\_ naryA\'ya\_ nR^ita\'mAya nR^i\_NAm ..
##4.025.05a##  na taM ji\'nanti ba\_havo\_ na da\_bhrA u\_rva\'smA\_ adi\'ti\_H sharma\' yaMsat .
##4.025.05c##  pri\_yaH su\_kR^itpri\_ya indre\' manA\_yuH pri\_yaH su\'prA\_vIH pri\_yo a\'sya so\_mI ..
##4.025.06a##  su\_prA\_vya\'H prAshu\_ShALe\_Sha vI\_raH suShve\'H pa\_ktiM kR^i\'Nute\_ keva\_lendra\'H .
##4.025.06c##  nAsu\'ShverA\_pirna sakhA\_ na jA\_mirdu\'ShprA\_vyo\'.avaha\_ntedavA\'chaH ..
##4.025.07a##  na re\_vatA\' pa\_NinA\' sa\_khyamindro.asu\'nvatA suta\_pAH saM gR^i\'NIte .
##4.025.07c##  Asya\_ veda\'H khi\_dati\_ hanti\' na\_gnaM vi suShva\'ye pa\_ktaye\_ keva\'lo bhUt ..
##4.025.08a##  indra\_M pare.ava\'re madhya\_mAsa\_ indra\_M yAnto.ava\'sitAsa\_ indra\'m .
##4.025.08c##  indra\'M kShi\_yanta\' u\_ta yudhya\'mAnA\_ indra\_M naro\' vAja\_yanto\' havante ..
##4.026.01a##  a\_haM manu\'rabhava\_M sUrya\'shchA\_haM ka\_kShIvA\_.N R^iShi\'rasmi\_ vipra\'H .
##4.026.01c##  a\_haM kutsa\'mArjune\_yaM nyR^i\'~nje\_.ahaM ka\_viru\_shanA\_ pashya\'tA mA ..
##4.026.02a##  a\_haM bhUmi\'madadA\_mAryA\'yA\_haM vR^i\_ShTiM dA\_shuShe\_ martyA\'ya .
##4.026.02c##  a\_hama\_po a\'nayaM vAvashA\_nA mama\' de\_vAso\_ anu\_ keta\'mAyan ..
##4.026.03a##  a\_haM puro\' mandasA\_no vyai\'ra\_M nava\' sA\_kaM na\'va\_tIH shamba\'rasya .
##4.026.03c##  sha\_ta\_ta\_maM ve\_shya\'M sa\_rvatA\'tA\_ divo\'dAsamatithi\_gvaM yadAva\'m ..
##4.026.04a##  pra su Sha vibhyo\' maruto\_ vira\'stu\_ pra shye\_naH shye\_nebhya\' Ashu\_patvA\' .
##4.026.04c##  a\_cha\_krayA\_ yatsva\_dhayA\' supa\_rNo ha\_vyaM bhara\_nmana\'ve de\_vaju\'ShTam ..
##4.026.05a##  bhara\_dyadi\_ virato\_ vevi\'jAnaH pa\_thoruNA\_ mano\'javA asarji .
##4.026.05c##  tUya\'M yayau\_ madhu\'nA so\_myeno\_ta shravo\' vivide shye\_no atra\' ..
##4.026.06a##  R^i\_jI\_pI shye\_no dada\'mAno a\_MshuM pa\'rA\_vata\'H shaku\_no ma\_ndraM mada\'m .
##4.026.06c##  soma\'M bharaddAdR^ihA\_No de\_vAvA\'ndi\_vo a\_muShmA\_dutta\'rAdA\_dAya\' ..
##4.026.07a##  A\_dAya\' shye\_no a\'bhara\_tsoma\'M sa\_hasra\'M sa\_vA.N a\_yuta\'M cha sA\_kam .
##4.026.07c##  atrA\_ pura\'MdhirajahA\_darA\'tI\_rmade\_ soma\'sya mU\_rA amU\'raH ..
##4.027.01a##  garbhe\_ nu sannanve\'ShAmavedama\_haM de\_vAnA\_M jani\'mAni\_ vishvA\' .
##4.027.01c##  sha\_taM mA\_ pura\_ Aya\'sIrarakSha\_nnadha\' shye\_no ja\_vasA\_ nira\'dIyam ..
##4.027.02a##  na ghA\_ sa mAmapa\_ joSha\'M jabhArA\_bhImA\'sa\_ tvakSha\'sA vI\_rye\'Na .
##4.027.02c##  I\_rmA pura\'MdhirajahA\_darA\'tIru\_ta vAtA\'.N atara\_chChUshu\'vAnaH ..
##4.027.03a##  ava\_ yachChye\_no asva\'nI\_dadha\_ dyorvi yadyadi\_ vAta\' U\_huH pura\'Mdhim .
##4.027.03c##  sR^i\_jadyada\'smA\_ ava\' ha kShi\_pajjyAM kR^i\_shAnu\_rastA\_ mana\'sA bhura\_Nyan ..
##4.027.04a##  R^i\_ji\_pya I\_mindrA\'vato\_ na bhu\_jyuM shye\_no ja\'bhAra bR^iha\_to adhi\_ ShNoH .
##4.027.04c##  a\_ntaH pa\'tatpata\_trya\'sya pa\_rNamadha\_ yAma\'ni\_ prasi\'tasya\_ tadveH ..
##4.027.05a##  adha\' shve\_taM ka\_lasha\_M gobhi\'ra\_ktamA\'pipyA\_naM ma\_ghavA\' shu\_kramandha\'H .
##4.027.05c##  a\_dhva\_ryubhi\_H praya\'ta\_M madhvo\_ agra\_mindro\_ madA\'ya\_ prati\' dha\_tpiba\'dhyai\_ shUro\_ madA\'ya\_ prati\' dha\_tpiba\'dhyai ..
##4.028.01a##  tvA yu\_jA tava\_ tatso\'ma sa\_khya indro\' a\_po mana\'ve sa\_sruta\'skaH .
##4.028.01c##  aha\_nnahi\_mari\'NAtsa\_pta sindhU\_napA\'vR^iNo\_dapi\'hiteva\_ khAni\' ..
##4.028.02a##  tvA yu\_jA ni khi\'da\_tsUrya\_syendra\'shcha\_kraM saha\'sA sa\_dya i\'ndo .
##4.028.02c##  adhi\_ ShNunA\' bR^iha\_tA varta\'mAnaM ma\_ho dru\_ho apa\' vi\_shvAyu\' dhAyi ..
##4.028.03a##  aha\_nnindro\_ ada\'hada\_gniri\'ndo pu\_rA dasyU\'nma\_dhyaMdi\'nAda\_bhIke\' .
##4.028.03c##  du\_rge du\'ro\_Ne kratvA\_ na yA\_tAM pu\_rU sa\_hasrA\_ sharvA\_ ni ba\'rhIt ..
##4.028.04a##  vishva\'smAtsImadha\_mA.N i\'ndra\_ dasyU\_nvisho\_ dAsI\'rakR^iNoraprasha\_stAH .
##4.028.04c##  abA\'dhethA\_mamR^i\'Nata\_M ni shatrU\_navi\'ndethA\_mapa\'chiti\_M vadha\'traiH ..
##4.028.05a##  e\_vA sa\_tyaM ma\'ghavAnA yu\_vaM tadindra\'shcha somo\_rvamashvya\_M goH .
##4.028.05c##  Ada\'rdR^ita\_mapi\'hitA\_nyashnA\' riri\_chathu\_H kShAshchi\'ttatR^idA\_nA ..
##4.029.01a##  A na\'H stu\_ta upa\_ vAje\'bhirU\_tI indra\' yA\_hi hari\'bhirmandasA\_naH .
##4.029.01c##  ti\_rashchi\'da\_ryaH sava\'nA pu\_rUNyA\'~NgU\_Shebhi\'rgR^iNA\_naH sa\_tyarA\'dhAH ..
##4.029.02a##  A hi ShmA\_ yAti\_ narya\'shchiki\_tvAnhU\_yamA\'naH so\_tR^ibhi\_rupa\' ya\_j~nam .
##4.029.02c##  svashvo\_ yo abhI\'ru\_rmanya\'mAnaH suShvA\_Nebhi\_rmada\'ti\_ saM ha\' vI\_raiH ..
##4.029.03a##  shrA\_vayeda\'sya\_ karNA\' vAja\_yadhyai\_ juShTA\_manu\_ pra disha\'M manda\_yadhyai\' .
##4.029.03c##  u\_dvA\_vR^i\_ShA\_No rAdha\'se\_ tuvi\'ShmA\_nkara\'nna\_ indra\'H sutI\_rthAbha\'yaM cha ..
##4.029.04a##  achChA\_ yo gantA\_ nAdha\'mAnamU\_tI i\_tthA vipra\_M hava\'mAnaM gR^i\_Nanta\'m .
##4.029.04c##  upa\_ tmani\_ dadhA\'no dhu\_ryA\_3\_\'shUnsa\_hasrA\'Ni sha\_tAni\_ vajra\'bAhuH ..
##4.029.05a##  tvotA\'so maghavannindra\_ viprA\' va\_yaM te\' syAma sU\_rayo\' gR^i\_Nanta\'H .
##4.029.05c##  bhe\_jA\_nAso\' bR^i\_haddi\'vasya rA\_ya A\'kA\_yya\'sya dA\_vane\' puru\_kShoH ..
##4.030.01a##  naki\'rindra\_ tvadutta\'ro\_ na jyAyA\'.N asti vR^itrahan .
##4.030.01c##  naki\'re\_vA yathA\_ tvam ..
##4.030.02a##  sa\_trA te\_ anu\' kR^i\_ShTayo\_ vishvA\' cha\_kreva\' vAvR^ituH .
##4.030.02c##  sa\_trA ma\_hA.N a\'si shru\_taH ..
##4.030.03a##  vishve\' cha\_neda\_nA tvA\' de\_vAsa\' indra yuyudhuH .
##4.030.03c##  yadahA\_ nakta\_mAti\'raH ..
##4.030.04a##  yatro\_ta bA\'dhi\_tebhya\'shcha\_kraM kutsA\'ya\_ yudhya\'te .
##4.030.04c##  mu\_ShA\_ya i\'ndra\_ sUrya\'m ..
##4.030.05a##  yatra\' de\_vA.N R^i\'ghAya\_to vishvA\_.N ayu\'dhya\_ eka\_ it .
##4.030.05c##  tvami\'ndra va\_nU.Nraha\'n ..
##4.030.06a##  yatro\_ta martyA\'ya\_ kamari\'NA indra\_ sUrya\'m .
##4.030.06c##  prAva\_H shachI\'bhi\_reta\'sham ..
##4.030.07a##  kimAdu\_tAsi\' vR^itraha\_nmagha\'vanmanyu\_matta\'maH .
##4.030.07c##  atrAha\_ dAnu\_mAti\'raH ..
##4.030.08a##  e\_tadghedu\_ta vI\_rya1\_\'mindra\' cha\_kartha\_ pauMsya\'m .
##4.030.08c##  striya\_M yaddu\'rhaNA\_yuva\_M vadhI\'rduhi\_tara\'M di\_vaH ..
##4.030.09a##  di\_vashchi\'dghA duhi\_tara\'M ma\_hAnma\'hI\_yamA\'nAm .
##4.030.09c##  u\_ShAsa\'mindra\_ saM pi\'Nak ..
##4.030.10a##  apo\_ShA ana\'saH sara\_tsampi\'ShTA\_daha\' bi\_bhyuShI\' .
##4.030.10c##  ni yatsI\'M shi\_shnatha\_dvR^iShA\' ..
##4.030.11a##  e\_tada\'syA\_ ana\'H shaye\_ susa\'mpiShTa\_M vipA\_shyA .
##4.030.11c##  sa\_sAra\' sIM parA\_vata\'H ..
##4.030.12a##  u\_ta sindhu\'M vibA\_lya\'M vitasthA\_nAmadhi\_ kShami\' .
##4.030.12c##  pari\' ShThA indra mA\_yayA\' ..
##4.030.13a##  u\_ta shuShNa\'sya dhR^iShNu\_yA pra mR^i\'kSho a\_bhi veda\'nam .
##4.030.13c##  puro\_ yada\'sya sampi\_Nak ..
##4.030.14a##  u\_ta dA\_saM kau\'lita\_raM bR^i\'ha\_taH parva\'tA\_dadhi\' .
##4.030.14c##  avA\'hannindra\_ shamba\'ram ..
##4.030.15a##  u\_ta dA\_sasya\' va\_rchina\'H sa\_hasrA\'Ni sha\_tAva\'dhIH .
##4.030.15c##  adhi\_ pa~ncha\' pra\_dhI.Nri\'va ..
##4.030.16a##  u\_ta tyaM pu\_trama\_gruva\_H parA\'vR^iktaM sha\_takra\'tuH .
##4.030.16c##  u\_ktheShvindra\_ Abha\'jat ..
##4.030.17a##  u\_ta tyA tu\_rvashA\_yadU\' asnA\_tArA\_ shachI\_pati\'H .
##4.030.17c##  indro\' vi\_dvA.N a\'pArayat ..
##4.030.18a##  u\_ta tyA sa\_dya AryA\' sa\_rayo\'rindra pA\_rata\'H .
##4.030.18c##  arNA\'chi\_trara\'thAvadhIH ..
##4.030.19a##  anu\_ dvA ja\'hi\_tA na\'yo\_.andhaM shro\_NaM cha\' vR^itrahan .
##4.030.19c##  na tatte\' su\_mnamaShTa\'ve ..
##4.030.20a##  sha\_tama\'shma\_nmayI\'nAM pu\_rAmindro\_ vyA\'syat .
##4.030.20c##  divo\'dAsAya dA\_shuShe\' ..
##4.030.21a##  asvA\'payadda\_bhIta\'ye sa\_hasrA\' tri\_Mshata\_M hathai\'H .
##4.030.21c##  dA\_sAnA\_mindro\' mA\_yayA\' ..
##4.030.22a##  sa ghedu\_tAsi\' vR^itrahansamA\_na i\'ndra\_ gopa\'tiH .
##4.030.22c##  yastA vishvA\'ni chichyu\_She ..
##4.030.23a##  u\_ta nU\_naM yadi\'ndri\_yaM ka\'ri\_ShyA i\'ndra\_ pauMsya\'m .
##4.030.23c##  a\_dyA naki\_ShTadA mi\'nat ..
##4.030.24a##  vA\_maMvA\'maM ta Adure de\_vo da\'dAtvarya\_mA .
##4.030.24c##  vA\_maM pU\_ShA vA\_maM bhago\' vA\_maM de\_vaH karU\'LatI ..
##4.031.01a##  kayA\' nashchi\_tra A bhu\'vadU\_tI sa\_dAvR^i\'dha\_H sakhA\' .
##4.031.01c##  kayA\_ shachi\'ShThayA vR^i\_tA ..
##4.031.02a##  kastvA\' sa\_tyo madA\'nA\_M maMhi\'ShTho matsa\_dandha\'saH .
##4.031.02c##  dR^i\_LhA chi\'dA\_ruje\_ vasu\' ..
##4.031.03a##  a\_bhI Shu Na\_H sakhI\'nAmavi\_tA ja\'ritR^I\_NAm .
##4.031.03c##  sha\_taM bha\'vAsyU\_tibhi\'H ..
##4.031.04a##  a\_bhI na\_ A va\'vR^itsva cha\_kraM na vR^i\_ttamarva\'taH .
##4.031.04c##  ni\_yudbhi\'shcharShaNI\_nAm ..
##4.031.05a##  pra\_vatA\_ hi kratU\'nA\_mA hA\' pa\_deva\_ gachCha\'si .
##4.031.05c##  abha\'kShi\_ sUrye\_ sachA\' ..
##4.031.06a##  saM yatta\' indra ma\_nyava\_H saM cha\_krANi\' dadhanvi\_re .
##4.031.06c##  adha\_ tve adha\_ sUrye\' ..
##4.031.07a##  u\_ta smA\_ hi tvAmA\_hurinma\_ghavA\'naM shachIpate .
##4.031.07c##  dAtA\'ra\_mavi\'dIdhayum ..
##4.031.08a##  u\_ta smA\' sa\_dya itpari\' shashamA\_nAya\' sunva\_te .
##4.031.08c##  pu\_rU chi\'nmaMhase\_ vasu\' ..
##4.031.09a##  na\_hi ShmA\' te sha\_taM cha\_na rAdho\_ vara\'nta A\_mura\'H .
##4.031.09c##  na chyau\_tnAni\' kariShya\_taH ..
##4.031.10a##  a\_smA.N a\'vantu te sha\_tama\_smAnsa\_hasra\'mU\_taya\'H .
##4.031.10c##  a\_smAnvishvA\' a\_bhiShTa\'yaH ..
##4.031.11a##  a\_smA.N i\_hA vR^i\'NIShva sa\_khyAya\' sva\_staye\' .
##4.031.11c##  ma\_ho rA\_ye di\_vitma\'te ..
##4.031.12a##  a\_smA.N a\'viDDhi vi\_shvahendra\' rA\_yA parI\'NasA .
##4.031.12c##  a\_smAnvishvA\'bhirU\_tibhi\'H ..
##4.031.13a##  a\_smabhya\_M tA.N apA\' vR^idhi vra\_jA.N aste\'va\_ goma\'taH .
##4.031.13c##  navA\'bhirindro\_tibhi\'H ..
##4.031.14a##  a\_smAka\'M dhR^iShNu\_yA ratho\' dyu\_mA.N i\_ndrAna\'pachyutaH .
##4.031.14c##  ga\_vyura\'shva\_yurI\'yate ..
##4.031.15a##  a\_smAka\'mutta\_maM kR^i\'dhi\_ shravo\' de\_veShu\' sUrya .
##4.031.15c##  varShi\'ShTha\_M dyAmi\'vo\_pari\' ..
##4.032.01a##  A tU na\' indra vR^itrahanna\_smAka\'ma\_rdhamA ga\'hi .
##4.032.01c##  ma\_hAnma\_hIbhi\'rU\_tibhi\'H ..
##4.032.02a##  bhR^imi\'shchidghAsi\_ tUtu\'ji\_rA chi\'tra chi\_triNI\_ShvA .
##4.032.02c##  chi\_traM kR^i\'NoShyU\_taye\' ..
##4.032.03a##  da\_bhrebhi\'shchi\_chChashI\'yAMsa\_M haMsi\_ vrAdha\'nta\_moja\'sA .
##4.032.03c##  sakhi\'bhi\_rye tve sachA\' ..
##4.032.04a##  va\_yami\'ndra\_ tve sachA\' va\_yaM tvA\_bhi no\'numaH .
##4.032.04c##  a\_smA.Na\'smA\_.N iduda\'va ..
##4.032.05a##  sa na\'shchi\_trAbhi\'radrivo.anava\_dyAbhi\'rU\_tibhi\'H .
##4.032.05c##  anA\'dhR^iShTAbhi\_rA ga\'hi ..
##4.032.06a##  bhU\_yAmo\_ Shu tvAva\'ta\_H sakhA\'ya indra\_ goma\'taH .
##4.032.06c##  yujo\_ vAjA\'ya\_ ghR^iShva\'ye ..
##4.032.07a##  tvaM hyeka\_ Ishi\'Sha\_ indra\_ vAja\'sya\_ goma\'taH .
##4.032.07c##  sa no\' yandhi ma\_hImiSha\'m ..
##4.032.08a##  na tvA\' varante a\_nyathA\_ yadditsa\'si stu\_to ma\_gham .
##4.032.08c##  sto\_tR^ibhya\' indra girvaNaH ..
##4.032.09a##  a\_bhi tvA\_ gota\'mA gi\_rAnU\'Shata\_ pra dA\_vane\' .
##4.032.09c##  indra\_ vAjA\'ya\_ ghR^iShva\'ye ..
##4.032.10a##  pra te\' vochAma vI\_ryA\_3\_\' yA ma\'ndasA\_na Aru\'jaH .
##4.032.10c##  puro\_ dAsI\'ra\_bhItya\' ..
##4.032.11a##  tA te\' gR^iNanti ve\_dhaso\_ yAni\' cha\_kartha\_ pauMsyA\' .
##4.032.11c##  su\_teShvi\'ndra girvaNaH ..
##4.032.12a##  avI\'vR^idhanta\_ gota\'mA\_ indra\_ tve stoma\'vAhasaH .
##4.032.12c##  aiShu\' dhA vI\_rava\_dyasha\'H ..
##4.032.13a##  yachchi\_ddhi shashva\'tA\_masIndra\_ sAdhA\'raNa\_stvam .
##4.032.13c##  taM tvA\' va\_yaM ha\'vAmahe ..
##4.032.14a##  a\_rvA\_chI\_no va\'so bhavA\_sme su ma\_tsvAndha\'saH .
##4.032.14c##  somA\'nAmindra somapAH ..
##4.032.15a##  a\_smAka\'M tvA matI\_nAmA stoma\' indra yachChatu .
##4.032.15c##  a\_rvAgA va\'rtayA\_ harI\' ..
##4.032.16a##  pu\_ro\_LAsha\'M cha no\_ ghaso\' jo\_ShayA\'se\_ gira\'shcha naH .
##4.032.16c##  va\_dhU\_yuri\'va\_ yoSha\'NAm ..
##4.032.17a##  sa\_hasra\_M vyatI\'nAM yu\_ktAnA\_mindra\'mImahe .
##4.032.17c##  sha\_taM soma\'sya khA\_rya\'H ..
##4.032.18a##  sa\_hasrA\' te sha\_tA va\_yaM gavA\_mA chyA\'vayAmasi .
##4.032.18c##  a\_sma\_trA rAdha\' etu te ..
##4.032.19a##  dasha\' te ka\_lashA\'nA\_M hira\'NyAnAmadhImahi .
##4.032.19c##  bhU\_ri\_dA a\'si vR^itrahan ..
##4.032.20a##  bhUri\'dA\_ bhUri\' dehi no\_ mA da\_bhraM bhUryA bha\'ra .
##4.032.20c##  bhUri\_ ghedi\'ndra ditsasi ..
##4.032.21a##  bhU\_ri\_dA hyasi\' shru\_taH pu\'ru\_trA shU\'ra vR^itrahan .
##4.032.21c##  A no\' bhajasva\_ rAdha\'si ..
##4.032.22a##  pra te\' ba\_bhrU vi\'chakShaNa\_ shaMsA\'mi goShaNo napAt .
##4.032.22c##  mAbhyA\_M gA anu\' shishrathaH ..
##4.032.23a##  ka\_nI\_na\_keva\' vidra\_dhe nave\' drupa\_de a\'rbha\_ke .
##4.032.23c##  ba\_bhrU yAme\'Shu shobhete ..
##4.032.24a##  ara\'M ma u\_srayA\_mNe.ara\_manu\'srayAmNe .
##4.032.24c##  ba\_bhrU yAme\'Shva\_sridhA\' ..
##4.033.01a##  pra R^i\_bhubhyo\' dU\_tami\'va\_ vAcha\'miShya upa\_stire\_ shvaita\'rIM dhe\_numI\'Le .
##4.033.01c##  ye vAta\'jUtAsta\_raNi\'bhi\_revai\_H pari\_ dyAM sa\_dyo a\_paso\' babhU\_vuH ..
##4.033.02a##  ya\_dAra\_makra\'nnR^i\_bhava\'H pi\_tR^ibhyA\_M pari\'viShTI ve\_ShaNA\' da\_MsanA\'bhiH .
##4.033.02c##  Adidde\_vAnA\_mupa\' sa\_khyamA\'ya\_ndhIrA\'saH pu\_ShTima\'vahanma\_nAyai\' ..
##4.033.03a##  puna\_rye cha\_kruH pi\_tarA\_ yuvA\'nA\_ sanA\_ yUpe\'va jara\_NA shayA\'nA .
##4.033.03c##  te vAjo\_ vibhvA\'.N R^i\_bhurindra\'vanto\_ madhu\'psaraso no.avantu ya\_j~nam ..
##4.033.04a##  yatsa\_Mvatsa\'mR^i\_bhavo\_ gAmara\'kSha\_nyatsa\_Mvatsa\'mR^i\_bhavo\_ mA api\'Mshan .
##4.033.04c##  yatsa\_Mvatsa\_mabha\'ra\_nbhAso\' asyA\_stAbhi\_H shamI\'bhiramR^ita\_tvamA\'shuH ..
##4.033.05a##  jye\_ShTha A\'ha chama\_sA dvA ka\_reti\_ kanI\'yA\_ntrInkR^i\'NavA\_metyA\'ha .
##4.033.05c##  ka\_ni\_ShTha A\'ha cha\_tura\'ska\_reti\_ tvaShTa\' R^ibhava\_statpa\'naya\_dvacho\' vaH ..
##4.033.06a##  sa\_tyamU\'chu\_rnara\' e\_vA hi cha\_kruranu\' sva\_dhAmR^i\_bhavo\' jagmure\_tAm .
##4.033.06c##  vi\_bhrAja\'mAnA.Nshchama\_sA.N ahe\_vAve\'na\_ttvaShTA\' cha\_turo\' dadR^i\_shvAn ..
##4.033.07a##  dvAda\'sha\_ dyUnyadago\'hyasyAti\_thye raNa\'nnR^i\_bhava\'H sa\_santa\'H .
##4.033.07c##  su\_kShetrA\'kR^iNva\_nnana\'yanta\_ sindhU\_ndhanvAti\'ShTha\_nnoSha\'dhIrni\_mnamApa\'H ..
##4.033.08a##  ratha\_M ye cha\_kruH su\_vR^ita\'M nare\_ShThAM ye dhe\_nuM vi\'shva\_juva\'M vi\_shvarU\'pAm .
##4.033.08c##  ta A ta\'kShantvR^i\_bhavo\' ra\_yiM na\_H svava\'sa\_H svapa\'saH su\_hastA\'H ..
##4.033.09a##  apo\_ hye\'ShA\_maju\'Shanta de\_vA a\_bhi kratvA\_ mana\'sA\_ dIdhyA\'nAH .
##4.033.09c##  vAjo\' de\_vAnA\'mabhavatsu\_karmendra\'sya R^ibhu\_kShA varu\'Nasya\_ vibhvA\' ..
##4.033.10a##  ye harI\' me\_dhayo\_kthA mada\'nta\_ indrA\'ya cha\_kruH su\_yujA\_ ye ashvA\' .
##4.033.10c##  te rA\_yaspoSha\_M dravi\'NAnya\_sme dha\_tta R^i\'bhavaH kShema\_yanto\_ na mi\_tram ..
##4.033.11a##  i\_dAhna\'H pI\_timu\_ta vo\_ mada\'M dhu\_rna R^i\_te shrA\_ntasya\' sa\_khyAya\' de\_vAH .
##4.033.11c##  te nU\_nama\_sme R^i\'bhavo\_ vasU\'ni tR^i\_tIye\' a\_sminsava\'ne dadhAta ..
##4.034.01a##  R^i\_bhurvibhvA\_ vAja\_ indro\' no\_ achChe\_maM ya\_j~naM ra\'tna\_dheyopa\' yAta .
##4.034.01c##  i\_dA hi vo\' dhi\_ShaNA\' de\_vyahnA\_madhA\'tpI\_tiM saM madA\' agmatA vaH ..
##4.034.02a##  vi\_dA\_nAso\_ janma\'no vAjaratnA u\_ta R^i\_tubhi\'rR^ibhavo mAdayadhvam .
##4.034.02c##  saM vo\_ madA\_ agma\'ta\_ saM pura\'MdhiH su\_vIrA\'ma\_sme ra\_yimera\'yadhvam ..
##4.034.03a##  a\_yaM vo\' ya\_j~na R^i\'bhavo.akAri\_ yamA ma\'nu\_Shvatpra\_divo\' dadhi\_dhve .
##4.034.03c##  pra vo.achChA\' jujuShA\_NAso\' asthu\_rabhU\'ta\_ vishve\' agri\_yota vA\'jAH ..
##4.034.04a##  abhU\'du vo vidha\_te ra\'tna\_dheya\'mi\_dA na\'ro dA\_shuShe\_ martyA\'ya .
##4.034.04c##  piba\'ta vAjA R^ibhavo da\_de vo\_ mahi\' tR^i\_tIya\_M sava\'na\_M madA\'ya ..
##4.034.05a##  A vA\'jA yA\_topa\' na R^ibhukShA ma\_ho na\'ro\_ dravi\'Naso gR^iNA\_nAH .
##4.034.05c##  A va\'H pI\_tayo\'.abhipi\_tve ahnA\'mi\_mA asta\'M nava\_sva\' iva gman ..
##4.034.06a##  A na\'pAtaH shavaso yAta\_nope\_maM ya\_j~naM nama\'sA hU\_yamA\'nAH .
##4.034.06c##  sa\_joSha\'saH sUrayo\_ yasya\' cha\_ stha madhva\'H pAta ratna\_dhA indra\'vantaH ..
##4.034.07a##  sa\_joShA\' indra\_ varu\'Nena\_ soma\'M sa\_joShA\'H pAhi girvaNo ma\_rudbhi\'H .
##4.034.07c##  a\_gre\_pAbhi\'rR^itu\_pAbhi\'H sa\_joShA\_ gnAspatnI\'bhI ratna\_dhAbhi\'H sa\_joShA\'H ..
##4.034.08a##  sa\_joSha\'sa Adi\_tyairmA\'dayadhvaM sa\_joSha\'sa R^ibhava\_H parva\'tebhiH .
##4.034.08c##  sa\_joSha\'so\_ daivye\'nA savi\_trA sa\_joSha\'sa\_H sindhu\'bhI ratna\_dhebhi\'H ..
##4.034.09a##  ye a\_shvinA\_ ye pi\_tarA\_ ya U\_tI dhe\_nuM ta\'ta\_kShurR^i\_bhavo\_ ye ashvA\' .
##4.034.09c##  ye aMsa\'trA\_ ya R^idha\_groda\'sI\_ ye vibhvo\_ nara\'H svapa\_tyAni\' cha\_kruH ..
##4.034.10a##  ye goma\'nta\_M vAja\'vantaM su\_vIra\'M ra\_yiM dha\_ttha vasu\'mantaM puru\_kShum .
##4.034.10c##  te a\'gre\_pA R^i\'bhavo mandasA\_nA a\_sme dha\'tta\_ ye cha\' rA\_tiM gR^i\_Nanti\' ..
##4.034.11a##  nApA\'bhUta\_ na vo\'.atItR^iShA\_mAni\'HshastA R^ibhavo ya\_j~ne a\_smin .
##4.034.11c##  samindre\'Na\_ mada\'tha\_ saM ma\_rudbhi\_H saM rAja\'bhI ratna\_dheyA\'ya devAH ..
##4.035.01a##  i\_hopa\' yAta shavaso napAta\_H saudha\'nvanA R^ibhavo\_ mApa\' bhUta .
##4.035.01c##  a\_sminhi va\_H sava\'ne ratna\_dheya\_M gama\_ntvindra\_manu\' vo\_ madA\'saH ..
##4.035.02a##  Aga\'nnR^ibhU\_NAmi\_ha ra\'tna\_dheya\_mabhU\_tsoma\'sya\_ suShu\'tasya pI\_tiH .
##4.035.02c##  su\_kR^i\_tyayA\_ yatsva\'pa\_syayA\' cha\_.N eka\'M vicha\_kra cha\'ma\_saM cha\'tu\_rdhA ..
##4.035.03a##  vya\'kR^iNota chama\_saM cha\'tu\_rdhA sakhe\_ vi shi\_kShetya\'bravIta .
##4.035.03c##  athai\'ta vAjA a\_mR^ita\'sya\_ panthA\'M ga\_NaM de\_vAnA\'mR^ibhavaH suhastAH ..
##4.035.04a##  ki\_mmaya\'H svichchama\_sa e\_Sha A\'sa\_ yaM kAvye\'na cha\_turo\' vicha\_kra .
##4.035.04c##  athA\' sunudhva\_M sava\'na\_M madA\'ya pA\_ta R^i\'bhavo\_ madhu\'naH so\_myasya\' ..
##4.035.05a##  shachyA\'karta pi\_tarA\_ yuvA\'nA\_ shachyA\'karta chama\_saM de\'va\_pAna\'m .
##4.035.05c##  shachyA\_ harI\_ dhanu\'tarAvataShTendra\_vAhA\'vR^ibhavo vAjaratnAH ..
##4.035.06a##  yo va\'H su\_notya\'bhipi\_tve ahnA\'M tI\_vraM vA\'jAsa\_H sava\'na\_M madA\'ya .
##4.035.06c##  tasmai\' ra\_yimR^i\'bhava\_H sarva\'vIra\_mA ta\'kShata vR^iShaNo mandasA\_nAH ..
##4.035.07a##  prA\_taH su\_tama\'pibo haryashva\_ mAdhya\'Mdina\_M sava\'na\_M keva\'laM te .
##4.035.07c##  samR^i\_bhubhi\'H pibasva ratna\_dhebhi\_H sakhI\_.NryA.N i\'ndra chakR^i\_She su\'kR^i\_tyA ..
##4.035.08a##  ye de\_vAso\_ abha\'vatA sukR^i\_tyA shye\_nA i\_vedadhi\' di\_vi ni\'She\_da .
##4.035.08c##  te ratna\'M dhAta shavaso napAta\_H saudha\'nvanA\_ abha\'vatA\_mR^itA\'saH ..
##4.035.09a##  yattR^i\_tIya\_M sava\'naM ratna\_dheya\_makR^i\'NudhvaM svapa\_syA su\'hastAH .
##4.035.09c##  tadR^i\'bhava\_H pari\'ShiktaM va e\_tatsaM made\'bhirindri\_yebhi\'H pibadhvam ..
##4.036.01a##  a\_na\_shvo jA\_to a\'nabhI\_shuru\_kthyo\_3\_\' ratha\'stricha\_kraH pari\' vartate\_ raja\'H .
##4.036.01c##  ma\_hattadvo\' de\_vya\'sya pra\_vAcha\'na\_M dyAmR^i\'bhavaH pR^ithi\_vIM yachcha\_ puShya\'tha ..
##4.036.02a##  ratha\_M ye cha\_kruH su\_vR^ita\'M su\_cheta\_so.avi\'hvaranta\_M mana\'sa\_spari\_ dhyayA\' .
##4.036.02c##  tA.N U\_ nva1\_\'sya sava\'nasya pI\_taya\_ A vo\' vAjA R^ibhavo vedayAmasi ..
##4.036.03a##  tadvo\' vAjA R^ibhavaH supravAcha\_naM de\_veShu\' vibhvo abhavanmahitva\_nam .
##4.036.03c##  jivrI\_ yatsantA\' pi\_tarA\' sanA\_jurA\_ puna\_ryuvA\'nA cha\_rathA\'ya\_ takSha\'tha ..
##4.036.04a##  eka\_M vi cha\'kra chama\_saM chatu\'rvaya\_M nishcharma\'No\_ gAma\'riNIta dhI\_tibhi\'H .
##4.036.04c##  athA\' de\_veShva\'mR^ita\_tvamA\'nasha shru\_ShTI vA\'jA R^ibhava\_stadva\' u\_kthya\'m ..
##4.036.05a##  R^i\_bhu\_to ra\_yiH pra\'tha\_mashra\'vastamo\_ vAja\'shrutAso\_ yamajI\'jana\_nnara\'H .
##4.036.05c##  vi\_bhva\_ta\_ShTo vi\_dathe\'Shu pra\_vAchyo\_ yaM de\'vA\_so.ava\'thA\_ sa vicha\'rShaNiH ..
##4.036.06a##  sa vA\_jyarvA\_ sa R^iShi\'rvacha\_syayA\_ sa shUro\_ astA\_ pR^ita\'nAsu du\_ShTara\'H .
##4.036.06c##  sa rA\_yaspoSha\_M sa su\_vIrya\'M dadhe\_ yaM vAjo\_ vibhvA\'.N R^i\_bhavo\_ yamAvi\'ShuH ..
##4.036.07a##  shreShTha\'M va\_H pesho\_ adhi\' dhAyi darsha\_taM stomo\' vAjA R^ibhava\_staM ju\'juShTana .
##4.036.07c##  dhIrA\'so\_ hi ShThA ka\_vayo\' vipa\_shchita\_stAnva\' e\_nA brahma\_NA ve\'dayAmasi ..
##4.036.08a##  yU\_yama\_smabhya\'M dhi\_ShaNA\'bhya\_spari\' vi\_dvAMso\_ vishvA\_ naryA\'Ni\_ bhoja\'nA .
##4.036.08c##  dyu\_manta\_M vAja\_M vR^iSha\'shuShmamutta\_mamA no\' ra\_yimR^i\'bhavastakSha\_tA vaya\'H ..
##4.036.09a##  i\_ha pra\_jAmi\_ha ra\_yiM rarA\'NA i\_ha shravo\' vI\_rava\'ttakShatA naH .
##4.036.09c##  yena\' va\_yaM chi\_taye\_mAtya\_nyAntaM vAja\'M chi\_tramR^i\'bhavo dadA naH ..
##4.037.01a##  upa\' no vAjA adhva\_ramR^i\'bhukShA\_ devA\' yA\_ta pa\_thibhi\'rdeva\_yAnai\'H .
##4.037.01c##  yathA\' ya\_j~naM manu\'Sho vi\_kShvA\_3\_\'su da\'dhi\_dhve ra\'NvAH su\_dine\_ShvahnA\'m ..
##4.037.02a##  te vo\' hR^i\_de mana\'se santu ya\_j~nA juShTA\'so a\_dya ghR^i\_tani\'rNijo guH .
##4.037.02c##  pra va\'H su\_tAso\' harayanta pU\_rNAH kratve\_ dakShA\'ya harShayanta pI\_tAH ..
##4.037.03a##  tryu\_dA\_yaM de\_vahi\'ta\_M yathA\' va\_H stomo\' vAjA R^ibhukShaNo da\_de va\'H .
##4.037.03c##  ju\_hve ma\'nu\_Shvadupa\'rAsu vi\_kShu yu\_Shme sachA\' bR^i\_haddi\'veShu\_ soma\'m ..
##4.037.04a##  pIvo\'/ashvAH shu\_chadra\'thA\_ hi bhU\_tAya\'HshiprA vAjinaH suni\_ShkAH .
##4.037.04c##  indra\'sya sUno shavaso napA\_to.anu\' vashchetyagri\_yaM madA\'ya ..
##4.037.05a##  R^i\_bhumR^i\'bhukShaNo ra\_yiM vAje\' vA\_jinta\'ma\_M yuja\'m .
##4.037.05c##  indra\'svantaM havAmahe sadA\_sAta\'mama\_shvina\'m ..
##4.037.06a##  sedR^i\'bhavo\_ yamava\'tha yU\_yamindra\'shcha\_ martya\'m .
##4.037.06c##  sa dhI\_bhira\'stu\_ sani\'tA me\_dhasA\'tA\_ so arva\'tA ..
##4.037.07a##  vi no\' vAjA R^ibhukShaNaH pa\_thashchi\'tana\_ yaShTa\'ve .
##4.037.07c##  a\_smabhya\'M sUrayaH stu\_tA vishvA\_ AshA\'starI\_ShaNi\' ..
##4.037.08a##  taM no\' vAjA R^ibhukShaNa\_ indra\_ nAsa\'tyA ra\_yim .
##4.037.08c##  samashva\'M charSha\_Nibhya\_ A pu\_ru sha\'sta ma\_ghatta\'ye ..
##4.038.01a##  u\_to hi vA\'M dA\_trA santi\_ pUrvA\_ yA pU\_rubhya\'stra\_sada\'syurnito\_she .
##4.038.01c##  kShe\_trA\_sAM da\'dathururvarA\_sAM gha\_naM dasyu\'bhyo a\_bhibhU\'timu\_gram ..
##4.038.02a##  u\_ta vA\_jina\'M puruni\_ShShidhvA\'naM dadhi\_krAmu\' dadathurvi\_shvakR^i\'ShTim .
##4.038.02c##  R^i\_ji\_pyaM shye\_naM pru\'Shi\_tapsu\'mA\_shuM cha\_rkR^itya\'ma\_ryo nR^i\_pati\_M na shUra\'m ..
##4.038.03a##  yaM sI\_manu\' pra\_vate\'va\_ drava\'nta\_M vishva\'H pU\_rurmada\'ti\_ harSha\'mANaH .
##4.038.03c##  pa\_DbhirgR^idhya\'ntaM medha\_yuM na shUra\'M ratha\_tura\_M vAta\'miva\_ dhraja\'ntam ..
##4.038.04a##  yaH smA\'rundhA\_no gadhyA\' sa\_matsu\_ sanu\'tara\_shchara\'ti\_ goShu\_ gachCha\'n .
##4.038.04c##  A\_virR^i\'jIko vi\_dathA\' ni\_chikya\'tti\_ro a\'ra\_tiM paryApa\' A\_yoH ..
##4.038.05a##  u\_ta smai\'naM vastra\_mathi\_M na tA\_yumanu\' kroshanti kShi\_tayo\_ bhare\'Shu .
##4.038.05c##  nI\_chAya\'mAna\_M jasu\'ri\_M na shye\_naM shrava\_shchAchChA\' pashu\_machcha\' yU\_tham ..
##4.038.06a##  u\_ta smA\'su pratha\_maH sa\'ri\_Shyanni ve\'veti\_ shreNi\'bhI\_ rathA\'nAm .
##4.038.06c##  sraja\'M kR^iNvA\_no janyo\_ na shubhvA\' re\_NuM reri\'hatki\_raNa\'M dada\_shvAn ..
##4.038.07a##  u\_ta sya vA\_jI sahu\'rirR^i\_tAvA\_ shushrU\'ShamANasta\_nvA\' sama\_rye .
##4.038.07c##  tura\'M ya\_tIShu\' tu\_raya\'nnR^iji\_pyo.adhi\' bhru\_voH ki\'rate re\_NumR^i\_~njan ..
##4.038.08a##  u\_ta smA\'sya tanya\_tori\'va\_ dyorR^i\'ghAya\_to a\'bhi\_yujo\' bhayante .
##4.038.08c##  ya\_dA sa\_hasra\'ma\_bhi ShI\_mayo\'dhIddu\_rvartu\'H smA bhavati bhI\_ma R^i\_~njan ..
##4.038.09a##  u\_ta smA\'sya panayanti\_ janA\' jU\_tiM kR^i\'ShTi\_pro a\_bhibhU\'timA\_shoH .
##4.038.09c##  u\_taina\'mAhuH sami\_the vi\_yanta\_H parA\' dadhi\_krA a\'saratsa\_hasrai\'H ..
##4.038.10a##  A da\'dhi\_krAH shava\'sA\_ pa~ncha\' kR^i\_ShTIH sUrya\' iva\_ jyoti\'ShA\_pasta\'tAna .
##4.038.10c##  sa\_ha\_sra\_sAH sha\'ta\_sA vA\_jyarvA\' pR^i\_Naktu\_ madhvA\_ sami\_mA vachA\'Msi ..
##4.039.01a##  A\_shuM da\'dhi\_krAM tamu\_ nu ShTa\'vAma di\_vaspR^i\'thi\_vyA u\_ta cha\'rkirAma .
##4.039.01c##  u\_chChantI\_rmAmu\_Shasa\'H sUdaya\_ntvati\_ vishvA\'ni duri\_tAni\' parShan ..
##4.039.02a##  ma\_hashcha\'rka\_rmyarva\'taH kratu\_prA da\'dhi\_krAvNa\'H puru\_vAra\'sya\_ vR^iShNa\'H .
##4.039.02c##  yaM pU\_rubhyo\' dIdi\_vAMsa\_M nAgniM da\_dathu\'rmitrAvaruNA\_ tatu\'rim ..
##4.039.03a##  yo ashva\'sya dadhi\_krAvNo\_ akA\'rI\_tsami\'ddhe a\_gnA u\_Shaso\_ vyu\'ShTau .
##4.039.03c##  anA\'gasa\_M tamadi\'tiH kR^iNotu\_ sa mi\_treNa\_ varu\'NenA sa\_joShA\'H ..
##4.039.04a##  da\_dhi\_krAvNa\' i\_Sha U\_rjo ma\_ho yadama\'nmahi ma\_rutA\_M nAma\' bha\_dram .
##4.039.04c##  sva\_staye\_ varu\'NaM mi\_trama\_gniM havA\'maha\_ indra\_M vajra\'bAhum ..
##4.039.05a##  indra\'mi\_vedu\_bhaye\_ vi hva\'yanta u\_dIrA\'NA ya\_j~namu\'papra\_yanta\'H .
##4.039.05c##  da\_dhi\_krAmu\_ sUda\'na\_M martyA\'ya da\_dathu\'rmitrAvaruNA no\_ ashva\'m ..
##4.039.06a##  da\_dhi\_krAvNo\' akAriShaM ji\_ShNorashva\'sya vA\_jina\'H .
##4.039.06c##  su\_ra\_bhi no\_ mukhA\' kara\_tpra Na\_ AyU\'MShi tAriShat ..
##4.040.01a##  da\_dhi\_krAvNa\_ idu\_ nu cha\'rkirAma\_ vishvA\_ inmAmu\_Shasa\'H sUdayantu .
##4.040.01c##  a\_pAma\_gneru\_Shasa\_H sUrya\'sya\_ bR^iha\_spate\'rA~Ngira\_sasya\' ji\_ShNoH ..
##4.040.02a##  satvA\' bhari\_Sho ga\'vi\_Sho du\'vanya\_sachChra\'va\_syAdi\_Sha u\_Shasa\'sturaNya\_sat .
##4.040.02c##  sa\_tyo dra\_vo dra\'va\_raH pa\'taMga\_ro da\'dhi\_krAveSha\_mUrja\_M sva\'rjanat ..
##4.040.03a##  u\_ta smA\'sya\_ drava\'tasturaNya\_taH pa\_rNaM na veranu\' vAti praga\_rdhina\'H .
##4.040.03c##  shye\_nasye\'va\_ dhraja\'to a~Nka\_saM pari\' dadhi\_krAvNa\'H sa\_horjA tari\'trataH ..
##4.040.04a##  u\_ta sya vA\_jI kShi\'pa\_NiM tu\'raNyati grI\_vAyA\'M ba\_ddho a\'pika\_kSha A\_sani\' .
##4.040.04c##  kratu\'M dadhi\_krA anu\' sa\_MtavI\'tvatpa\_thAma~NkA\_MsyanvA\_panI\'phaNat ..
##4.040.05a##  ha\_MsaH shu\'chi\_Shadvasu\'rantarikSha\_saddhotA\' vedi\_Shadati\'thirduroNa\_sat .
##4.040.05c##  nR^i\_Shadva\'ra\_sadR^i\'ta\_sadvyo\'ma\_sada\_bjA go\_jA R^i\'ta\_jA a\'dri\_jA R^i\_tam ..
##4.041.01a##  indrA\_ ko vA\'M varuNA su\_mnamA\'pa\_ stomo\' ha\_viShmA\'.N a\_mR^ito\_ na hotA\' .
##4.041.01c##  yo vA\'M hR^i\_di kratu\'mA.N a\_smadu\_ktaH pa\_sparsha\'dindrAvaruNA\_ nama\'svAn ..
##4.041.02a##  indrA\' ha\_ yo varu\'NA cha\_kra A\_pI de\_vau marta\'H sa\_khyAya\_ praya\'svAn .
##4.041.02c##  sa ha\'nti vR^i\_trA sa\'mi\_theShu\_ shatrU\_navo\'bhirvA ma\_hadbhi\_H sa pra shR^i\'Nve ..
##4.041.03a##  indrA\' ha\_ ratna\_M varu\'NA\_ dheShThe\_tthA nR^ibhya\'H shashamA\_nebhya\_stA .
##4.041.03c##  yadI\_ sakhA\'yA sa\_khyAya\_ somai\'H su\_tebhi\'H supra\_yasA\' mA\_dayai\'te ..
##4.041.04a##  indrA\' yu\_vaM va\'ruNA di\_dyuma\'smi\_nnoji\'ShThamugrA\_ ni va\'dhiShTa\_M vajra\'m .
##4.041.04c##  yo no\' du\_revo\' vR^i\_kati\'rda\_bhIti\_stasmi\'nmimAthAma\_bhibhU\_tyoja\'H ..
##4.041.05a##  indrA\' yu\_vaM va\'ruNA bhU\_tama\_syA dhi\_yaH pre\_tArA\' vR^iSha\_bheva\' dhe\_noH .
##4.041.05c##  sA no\' duhIya\_dyava\'seva ga\_tvI sa\_hasra\'dhArA\_ paya\'sA ma\_hI gauH ..
##4.041.06a##  to\_ke hi\_te tana\'ya u\_rvarA\'su\_ sUro\_ dR^ishI\'ke\_ vR^iSha\'Nashcha\_ pauMsye\' .
##4.041.06c##  indrA\' no\_ atra\_ varu\'NA syAtA\_mavo\'bhirda\_smA pari\'takmyAyAm ..
##4.041.07a##  yu\_vAmiddhyava\'se pU\_rvyAya\_ pari\_ prabhU\'tI ga\_viSha\'H svApI .
##4.041.07c##  vR^i\_NI\_mahe\' sa\_khyAya\' pri\_yAya\_ shUrA\_ maMhi\'ShThA pi\_tare\'va sha\_mbhU ..
##4.041.08a##  tA vA\_M dhiyo.ava\'se vAja\_yantI\'rA\_jiM na ja\'gmuryuva\_yUH su\'dAnU .
##4.041.08c##  shri\_ye na gAva\_ upa\_ soma\'masthu\_rindra\_M giro\_ varu\'NaM me manI\_ShAH ..
##4.041.09a##  i\_mA indra\_M varu\'NaM me manI\_ShA agma\_nnupa\_ dravi\'Nami\_chChamA\'nAH .
##4.041.09c##  upe\'masthurjo\_ShTAra\' iva\_ vasvo\' ra\_ghvIri\'va\_ shrava\'so\_ bhikSha\'mANAH ..
##4.041.10a##  ashvya\'sya\_ tmanA\_ rathya\'sya pu\_ShTernitya\'sya rA\_yaH pata\'yaH syAma .
##4.041.10c##  tA cha\'krA\_NA U\_tibhi\_rnavya\'sIbhirasma\_trA rAyo\' ni\_yuta\'H sachantAm ..
##4.041.11a##  A no\' bR^ihantA bR^iha\_tIbhi\'rU\_tI indra\' yA\_taM va\'ruNa\_ vAja\'sAtau .
##4.041.11c##  yaddi\_dyava\_H pR^ita\'nAsu pra\_krILA\_ntasya\' vAM syAma sani\_tAra\' A\_jeH ..
##4.042.01a##  mama\' dvi\_tA rA\_ShTraM kSha\_triya\'sya vi\_shvAyo\_rvishve\' a\_mR^itA\_ yathA\' naH .
##4.042.01c##  kratu\'M sachante\_ varu\'Nasya de\_vA rAjA\'mi kR^i\_ShTeru\'pa\_masya\' va\_vreH ..
##4.042.02a##  a\_haM rAjA\_ varu\'No\_ mahya\_M tAnya\'su\_ryA\'Ni pratha\_mA dhA\'rayanta .
##4.042.02c##  kratu\'M sachante\_ varu\'Nasya de\_vA rAjA\'mi kR^i\_ShTeru\'pa\_masya\' va\_vreH ..
##4.042.03a##  a\_hamindro\_ varu\'Na\_ste ma\'hi\_tvorvI ga\'bhI\_re raja\'sI su\_meke\' .
##4.042.03c##  tvaShTe\'va\_ vishvA\_ bhuva\'nAni vi\_dvAnsamai\'raya\_M roda\'sI dhA\_raya\'M cha ..
##4.042.04a##  a\_hama\_po a\'pinvamu\_kShamA\'NA dhA\_raya\_M diva\_M sada\'na R^i\_tasya\' .
##4.042.04c##  R^i\_tena\' pu\_tro adi\'terR^i\_tAvo\_ta tri\_dhAtu\' prathaya\_dvi bhUma\' ..
##4.042.05a##  mAM nara\_H svashvA\' vA\_jaya\'nto\_ mAM vR^i\_tAH sa\_mara\'Ne havante .
##4.042.05c##  kR^i\_NomyA\_jiM ma\_ghavA\_hamindra\_ iya\'rmi re\_Numa\_bhibhU\'tyojAH ..
##4.042.06a##  a\_haM tA vishvA\' chakara\_M naki\'rmA\_ daivya\_M saho\' varate\_ apra\'tItam .
##4.042.06c##  yanmA\_ somA\'so ma\_mada\_nyadu\_kthobhe bha\'yete\_ raja\'sI apA\_re ..
##4.042.07a##  vi\_duShTe\_ vishvA\_ bhuva\'nAni\_ tasya\_ tA pra bra\'vIShi\_ varu\'NAya vedhaH .
##4.042.07c##  tvaM vR^i\_trANi\' shR^iNviShe jagha\_nvAntvaM vR^i\_tA.N a\'riNA indra\_ sindhU\'n ..
##4.042.08a##  a\_smAka\_matra\' pi\_tara\_sta A\'sansa\_pta R^iSha\'yo daurga\_he ba\_dhyamA\'ne .
##4.042.08c##  ta Aya\'janta tra\_sada\'syumasyA\_ indra\_M na vR^i\'tra\_tura\'mardhade\_vam ..
##4.042.09a##  pu\_ru\_kutsA\'nI\_ hi vA\_madA\'shaddha\_vyebhi\'rindrAvaruNA\_ namo\'bhiH .
##4.042.09c##  athA\_ rAjA\'naM tra\_sada\'syumasyA vR^itra\_haNa\'M dadathurardhade\_vam ..
##4.042.10a##  rA\_yA va\_yaM sa\'sa\_vAMso\' madema ha\_vyena\' de\_vA yava\'sena\_ gAva\'H .
##4.042.10c##  tAM dhe\_numi\'ndrAvaruNA yu\_vaM no\' vi\_shvAhA\' dhatta\_mana\'pasphurantIm ..
##4.043.01a##  ka u\' shravatkata\_mo ya\_j~niyA\'nAM va\_ndAru\' de\_vaH ka\'ta\_mo ju\'ShAte .
##4.043.01c##  kasye\_mAM de\_vIma\_mR^ite\'Shu\_ preShThA\'M hR^i\_di shre\'ShAma suShTu\_tiM su\'ha\_vyAm ..
##4.043.02a##  ko mR^i\'LAti kata\_ma Aga\'miShTho de\_vAnA\'mu kata\_maH shambha\'viShThaH .
##4.043.02c##  ratha\_M kamA\'hurdra\_vada\'shvamA\_shuM yaM sUrya\'sya duhi\_tAvR^i\'NIta ..
##4.043.03a##  ma\_kShU hi ShmA\_ gachCha\'tha\_ Iva\'to\_ dyUnindro\_ na sha\_ktiM pari\'takmyAyAm .
##4.043.03c##  di\_va AjA\'tA di\_vyA su\'pa\_rNA kayA\_ shachI\'nAM bhavatha\_H shachi\'ShThA ..
##4.043.04a##  kA vA\'M bhU\_dupa\'mAti\_H kayA\' na\_ Ashvi\'nA gamatho hU\_yamA\'nA .
##4.043.04c##  ko vA\'M ma\_hashchi\_ttyaja\'so a\_bhIka\' uru\_Shyata\'M mAdhvI dasrA na U\_tI ..
##4.043.05a##  u\_ru vA\_M ratha\_H pari\' nakShati\_ dyAmA yatsa\'mu\_drAda\_bhi varta\'te vAm .
##4.043.05c##  madhvA\' mAdhvI\_ madhu\' vAM pruShAya\_nyatsI\'M vA\_M pR^ikSho\' bhu\_raja\'nta pa\_kvAH ..
##4.043.06a##  sindhu\'rha vAM ra\_sayA\' si~ncha\_dashvA\'nghR^i\_NA vayo\'.aru\_ShAsa\_H pari\' gman .
##4.043.06c##  tadU\_ Shu vA\'maji\_raM che\'ti\_ yAna\_M yena\_ patI\_ bhava\'thaH sU\_ryAyA\'H ..
##4.043.07a##  i\_heha\_ yadvA\'M sama\_nA pa\'pR^i\_kShe seyama\_sme su\'ma\_tirvA\'jaratnA .
##4.043.07c##  u\_ru\_Shyata\'M jari\_tAra\'M yu\_vaM ha\' shri\_taH kAmo\' nAsatyA yuva\_drik ..
##4.044.01a##  taM vA\_M ratha\'M va\_yama\_dyA hu\'vema pR^ithu\_jraya\'mashvinA\_ saMga\'ti\_M goH .
##4.044.01c##  yaH sU\_ryAM vaha\'ti vandhurA\_yurgirvA\'hasaM puru\_tama\'M vasU\_yum ..
##4.044.02a##  yu\_vaM shriya\'mashvinA de\_vatA\_ tAM divo\' napAtA vanatha\_H shachI\'bhiH .
##4.044.02c##  yu\_vorvapu\'ra\_bhi pR^ikSha\'H sachante\_ vaha\'nti\_ yatka\'ku\_hAso\_ rathe\' vAm ..
##4.044.03a##  ko vA\'ma\_dyA ka\'rate rA\_taha\'vya U\_taye\' vA suta\_peyA\'ya vA\_rkaiH .
##4.044.03c##  R^i\_tasya\' vA va\_nuShe\' pU\_rvyAya\_ namo\' yemA\_no a\'shvi\_nA va\'vartat ..
##4.044.04a##  hi\_ra\_Nyaye\'na purubhU\_ rathe\'ne\_maM ya\_j~naM nA\'sa\_tyopa\' yAtam .
##4.044.04c##  pibA\'tha\_ inmadhu\'naH so\_myasya\_ dadha\'tho\_ ratna\'M vidha\_te janA\'ya ..
##4.044.05a##  A no\' yAtaM di\_vo achChA\' pR^ithi\_vyA hi\'ra\_Nyaye\'na su\_vR^itA\_ rathe\'na .
##4.044.05c##  mA vA\'ma\_nye ni ya\'mandeva\_yanta\_H saM yadda\_de nAbhi\'H pU\_rvyA vA\'m ..
##4.044.06a##  nU no\' ra\_yiM pu\'ru\_vIra\'M bR^i\_hanta\_M dasrA\_ mimA\'thAmu\_bhaye\'Shva\_sme .
##4.044.06c##  naro\_ yadvA\'mashvinA\_ stoma\_mAva\'nsa\_dhastu\'timAjamI\_LhAso\' agman ..
##4.044.07a##  i\_heha\_ yadvA\'M sama\_nA pa\'pR^i\_kShe seyama\_sme su\'ma\_tirvA\'jaratnA .
##4.044.07c##  u\_ru\_Shyata\'M jari\_tAra\'M yu\_vaM ha\' shri\_taH kAmo\' nAsatyA yuva\_drik ..
##4.045.01a##  e\_Sha sya bhA\_nurudi\'yarti yu\_jyate\_ ratha\_H pari\'jmA di\_vo a\_sya sAna\'vi .
##4.045.01c##  pR^i\_kShAso\' asminmithu\_nA adhi\_ trayo\_ dR^iti\'stu\_rIyo\_ madhu\'no\_ vi ra\'pshate ..
##4.045.02a##  udvA\'M pR^i\_kShAso\_ madhu\'manta Irate\_ rathA\_ ashvA\'sa u\_Shaso\_ vyu\'ShTiShu .
##4.045.02c##  a\_po\_rNu\_vanta\_stama\_ A parI\'vR^ita\_M sva1\_\'rNa shu\_kraM ta\_nvanta\_ A raja\'H ..
##4.045.03a##  madhva\'H pibataM madhu\_pebhi\'rA\_sabhi\'ru\_ta pri\_yaM madhu\'ne yu~njAthA\_M ratha\'m .
##4.045.03c##  A va\'rta\_niM madhu\'nA jinvathaspa\_tho dR^iti\'M vahethe\_ madhu\'mantamashvinA ..
##4.045.04a##  ha\_MsAso\_ ye vA\_M madhu\'manto a\_sridho\_ hira\'NyaparNA u\_huva\' uSha\_rbudha\'H .
##4.045.04c##  u\_da\_pruto\' ma\_ndino\' mandini\_spR^isho\_ madhvo\_ na makSha\_H sava\'nAni gachChathaH ..
##4.045.05a##  sva\_dhva\_rAso\_ madhu\'manto a\_gnaya\' u\_srA ja\'rante\_ prati\_ vasto\'ra\_shvinA\' .
##4.045.05c##  yanni\_ktaha\'stasta\_raNi\'rvichakSha\_NaH soma\'M su\_ShAva\_ madhu\'manta\_madri\'bhiH ..
##4.045.06a##  A\_ke\_ni\_pAso\_ aha\'bhi\_rdavi\'dhvata\_H sva1\_\'rNa shu\_kraM ta\_nvanta\_ A raja\'H .
##4.045.06c##  sUra\'shchi\_dashvA\'nyuyujA\_na I\'yate\_ vishvA\_.N anu\' sva\_dhayA\' chetathaspa\_thaH ..
##4.045.07a##  pra vA\'mavochamashvinA dhiya\_MdhA ratha\_H svashvo\' a\_jaro\_ yo asti\' .
##4.045.07c##  yena\' sa\_dyaH pari\_ rajA\'Msi yA\_tho ha\_viShma\'ntaM ta\_raNi\'M bho\_jamachCha\' ..
##4.046.01a##  agra\'M pibA\_ madhU\'nAM su\_taM vA\'yo\_ divi\'ShTiShu .
##4.046.01c##  tvaM hi pU\'rva\_pA asi\' ..
##4.046.02a##  sha\_tenA\' no a\_bhiShTi\'bhirni\_yutvA\_.N indra\'sArathiH .
##4.046.02c##  vAyo\' su\_tasya\' tR^impatam ..
##4.046.03a##  A vA\'M sa\_hasra\_M hara\'ya\_ indra\'vAyU a\_bhi praya\'H .
##4.046.03c##  vaha\'ntu\_ soma\'pItaye ..
##4.046.04a##  ratha\_M hira\'Nyavandhura\_mindra\'vAyU svadhva\_ram .
##4.046.04c##  A hi sthAtho\' divi\_spR^isha\'m ..
##4.046.05a##  rathe\'na pR^ithu\_pAja\'sA dA\_shvAMsa\_mupa\' gachChatam .
##4.046.05c##  indra\'vAyU i\_hA ga\'tam ..
##4.046.06a##  indra\'vAyU a\_yaM su\_tastaM de\_vebhi\'H sa\_joSha\'sA .
##4.046.06c##  piba\'taM dA\_shuSho\' gR^i\_he ..
##4.046.07a##  i\_ha pra\_yANa\'mastu vA\_mindra\'vAyU vi\_mocha\'nam .
##4.046.07c##  i\_ha vA\_M soma\'pItaye ..
##4.047.01a##  vAyo\' shu\_kro a\'yAmi te\_ madhvo\_ agra\_M divi\'ShTiShu .
##4.047.01c##  A yA\'hi\_ soma\'pItaye spA\_rho de\'va ni\_yutva\'tA ..
##4.047.02a##  indra\'shcha vAyaveShA\_M somA\'nAM pI\_tima\'rhathaH .
##4.047.02c##  yu\_vAM hi yantInda\'vo ni\_mnamApo\_ na sa\_dhrya\'k ..
##4.047.03a##  vAya\_vindra\'shcha shu\_ShmiNA\' sa\_ratha\'M shavasaspatI .
##4.047.03c##  ni\_yutva\'ntA na U\_taya\_ A yA\'ta\_M soma\'pItaye ..
##4.047.04a##  yA vA\_M santi\' puru\_spR^iho\' ni\_yuto\' dA\_shuShe\' narA .
##4.047.04c##  a\_sme tA ya\'j~navAha\_sendra\'vAyU\_ ni ya\'chChatam ..
##4.048.01a##  vi\_hi hotrA\_ avI\'tA\_ vipo\_ na rAyo\' a\_ryaH .
##4.048.01c##  vAya\_vA cha\_ndreNa\_ rathe\'na yA\_hi su\_tasya\' pI\_taye\' ..
##4.048.02a##  ni\_ryu\_vA\_No asha\'stIrni\_yutvA\_.N indra\'sArathiH .
##4.048.02c##  vAya\_vA cha\_ndreNa\_ rathe\'na yA\_hi su\_tasya\' pI\_taye\' ..
##4.048.03a##  anu\' kR^i\_ShNe vasu\'dhitI ye\_mAte\' vi\_shvape\'shasA .
##4.048.03c##  vAya\_vA cha\_ndreNa\_ rathe\'na yA\_hi su\_tasya\' pI\_taye\' ..
##4.048.04a##  vaha\'ntu tvA mano\_yujo\' yu\_ktAso\' nava\_tirnava\' .
##4.048.04c##  vAya\_vA cha\_ndreNa\_ rathe\'na yA\_hi su\_tasya\' pI\_taye\' ..
##4.048.05a##  vAyo\' sha\_taM harI\'NAM yu\_vasva\_ poShyA\'NAm .
##4.048.05c##  u\_ta vA\' te saha\_sriNo\_ ratha\_ A yA\'tu\_ pAja\'sA ..
##4.049.01a##  i\_daM vA\'mA\_sye\' ha\_viH pri\_yami\'ndrAbR^ihaspatI .
##4.049.01c##  u\_kthaM mada\'shcha shasyate ..
##4.049.02a##  a\_yaM vA\_M pari\' Shichyate\_ soma\' indrAbR^ihaspatI .
##4.049.02c##  chAru\_rmadA\'ya pI\_taye\' ..
##4.049.03a##  A na\' indrAbR^ihaspatI gR^i\_hamindra\'shcha gachChatam .
##4.049.03c##  so\_ma\_pA soma\'pItaye ..
##4.049.04a##  a\_sme i\'ndrAbR^ihaspatI ra\_yiM dha\'ttaM shata\_gvina\'m .
##4.049.04c##  ashvA\'vantaM saha\_sriNa\'m ..
##4.049.05a##  indrA\_bR^iha\_spatI\' va\_yaM su\_te gI\_rbhirha\'vAmahe .
##4.049.05c##  a\_sya soma\'sya pI\_taye\' ..
##4.049.06a##  soma\'mindrAbR^ihaspatI\_ piba\'taM dA\_shuSho\' gR^i\_he .
##4.049.06c##  mA\_daye\'thA\_M tado\'kasA ..
##4.050.01a##  yasta\_stambha\_ saha\'sA\_ vi jmo antA\_nbR^iha\_spati\'striShadha\_stho rave\'Na .
##4.050.01c##  taM pra\_tnAsa\_ R^iSha\'yo\_ dIdhyA\'nAH pu\_ro viprA\' dadhire ma\_ndraji\'hvam ..
##4.050.02a##  dhu\_neta\'yaH suprake\_taM mada\'nto\_ bR^iha\'spate a\_bhi ye na\'stata\_sre .
##4.050.02c##  pR^iSha\'ntaM sR^i\_pramada\'bdhamU\_rvaM bR^iha\'spate\_ rakSha\'tAdasya\_ yoni\'m ..
##4.050.03a##  bR^iha\'spate\_ yA pa\'ra\_mA pa\'rA\_vadata\_ A ta\' R^ita\_spR^isho\_ ni She\'duH .
##4.050.03c##  tubhya\'M khA\_tA a\'va\_tA adri\'dugdhA\_ madhva\'H shchotantya\_bhito\' vira\_psham ..
##4.050.04a##  bR^iha\_spati\'H pratha\_maM jAya\'mAno ma\_ho jyoti\'ShaH para\_me vyo\'man .
##4.050.04c##  sa\_ptAsya\'stuvijA\_to rave\'Na\_ vi sa\_ptara\'shmiradhama\_ttamA\'Msi ..
##4.050.05a##  sa su\_ShTubhA\_ sa R^ikva\'tA ga\_Nena\' va\_laM ru\'roja phali\_gaM rave\'Na .
##4.050.05c##  bR^iha\_spati\'ru\_sriyA\' havya\_sUda\_H kani\'krada\_dvAva\'shatI\_rudA\'jat ..
##4.050.06a##  e\_vA pi\_tre vi\_shvade\'vAya\_ vR^iShNe\' ya\_j~nairvi\'dhema\_ nama\'sA ha\_virbhi\'H .
##4.050.06c##  bR^iha\'spate supra\_jA vI\_rava\'nto va\_yaM syA\'ma\_ pata\'yo rayI\_NAm ..
##4.050.07a##  sa idrAjA\_ prati\'janyAni\_ vishvA\_ shuShme\'Na tasthAva\_bhi vI\_rye\'Na .
##4.050.07c##  bR^iha\_spati\_M yaH subhR^i\'taM bi\_bharti\' valgU\_yati\_ vanda\'te pUrva\_bhAja\'m ..
##4.050.08a##  sa itkShe\'ti\_ sudhi\'ta\_ oka\'si\_ sve tasmA\_ iLA\' pinvate vishva\_dAnI\'m .
##4.050.08c##  tasmai\_ visha\'H sva\_yame\_vA na\'mante\_ yasmi\'nbra\_hmA rAja\'ni\_ pUrva\_ eti\' ..
##4.050.09a##  apra\'tIto jayati\_ saM dhanA\'ni\_ prati\'janyAnyu\_ta yA saja\'nyA .
##4.050.09c##  a\_va\_syave\_ yo vari\'vaH kR^i\_Noti\' bra\_hmaNe\_ rAjA\_ tama\'vanti de\_vAH ..
##4.050.10a##  indra\'shcha\_ soma\'M pibataM bR^ihaspate\_.asminya\_j~ne ma\'ndasA\_nA vR^i\'ShaNvasU .
##4.050.10c##  A vA\'M visha\_ntvinda\'vaH svA\_bhuvo\_.asme ra\_yiM sarva\'vIra\_M ni ya\'chChatam ..
##4.050.11a##  bR^iha\'spata indra\_ vardha\'taM na\_H sachA\_ sA vA\'M suma\_tirbhU\'tva\_sme .
##4.050.11c##  a\_vi\_ShTaM dhiyo\' jigR^i\_taM pura\'MdhIrjaja\_stama\_ryo va\_nuShA\_marA\'tIH ..
##4.051.01a##  i\_damu\_ tyatpu\'ru\_tama\'M pu\_rastA\_jjyoti\_stama\'so va\_yunA\'vadasthAt .
##4.051.01c##  nU\_naM di\_vo du\'hi\_taro\' vibhA\_tIrgA\_tuM kR^i\'Navannu\_Shaso\_ janA\'ya ..
##4.051.02a##  asthu\'ru chi\_trA u\_Shasa\'H pu\_rastA\'nmi\_tA i\'va\_ svara\'vo.adhva\_reShu\' .
##4.051.02c##  vyU\' vra\_jasya\_ tama\'so\_ dvAro\_chChantI\'ravra\_~nChucha\'yaH pAva\_kAH ..
##4.051.03a##  u\_chChantI\'ra\_dya chi\'tayanta bho\_jAnrA\'dho\_deyA\'yo\_Shaso\' ma\_ghonI\'H .
##4.051.03c##  a\_chi\_tre a\_ntaH pa\_Naya\'H sasa\_ntvabu\'dhyamAnA\_stama\'so\_ vima\'dhye ..
##4.051.04a##  ku\_vitsa de\'vIH sa\_nayo\_ navo\' vA\_ yAmo\' babhU\_yAdu\'Shaso vo a\_dya .
##4.051.04c##  yenA\_ nava\'gve\_ a~Ngi\'re\_ dasha\'gve sa\_ptAsye\' revatI re\_vadU\_Sha ..
##4.051.05a##  yU\_yaM hi de\'vIrR^ita\_yugbhi\_rashvai\'H pariprayA\_tha bhuva\'nAni sa\_dyaH .
##4.051.05c##  pra\_bo\_dhaya\'ntIruShasaH sa\_santa\'M dvi\_pAchchatu\'ShpAchcha\_rathA\'ya jI\_vam ..
##4.051.06a##  kva\' svidAsAM kata\_mA pu\'rA\_NI yayA\' vi\_dhAnA\' vida\_dhurR^i\'bhU\_NAm .
##4.051.06c##  shubha\_M yachChu\_bhrA u\_Shasa\_shchara\'nti\_ na vi j~nA\'yante sa\_dR^ishI\'raju\_ryAH ..
##4.051.07a##  tA ghA\_ tA bha\_drA u\_Shasa\'H pu\_rAsu\'rabhi\_ShTidyu\'mnA R^i\_tajA\'tasatyAH .
##4.051.07c##  yAsvI\'jA\_naH sha\'shamA\_na u\_kthaiH stu\_va~nChaMsa\_ndravi\'NaM sa\_dya Apa\' ..
##4.051.08a##  tA A cha\'ranti sama\_nA pu\_rastA\'tsamA\_nata\'H sama\_nA pa\'prathA\_nAH .
##4.051.08c##  R^i\_tasya\' de\_vIH sada\'so budhA\_nA gavA\_M na sargA\' u\_Shaso\' jarante ..
##4.051.09a##  tA innve\_3\_\'va sa\'ma\_nA sa\'mA\_nIramI\'tavarNA u\_Shasa\'shcharanti .
##4.051.09c##  gUha\'ntI\_rabhva\_masi\'ta\_M rusha\'dbhiH shu\_krAsta\_nUbhi\_H shucha\'yo ruchA\_nAH ..
##4.051.10a##  ra\_yiM di\'vo duhitaro vibhA\_tIH pra\_jAva\'ntaM yachChatA\_smAsu\' devIH .
##4.051.10c##  syo\_nAdA va\'H prati\_budhya\'mAnAH su\_vIrya\'sya\_ pata\'yaH syAma ..
##4.051.11a##  tadvo\' divo duhitaro vibhA\_tIrupa\' bruva uShaso ya\_j~nake\'tuH .
##4.051.11c##  va\_yaM syA\'ma ya\_shaso\_ jane\'Shu\_ taddyaushcha\' dha\_ttAM pR^i\'thi\_vI cha\' de\_vI ..
##4.052.01a##  prati\_ ShyA sU\_narI\_ janI\' vyu\_chChantI\_ pari\_ svasu\'H .
##4.052.01c##  di\_vo a\'darshi duhi\_tA ..
##4.052.02a##  ashve\'va chi\_trAru\'ShI mA\_tA gavA\'mR^i\_tAva\'rI .
##4.052.02c##  sakhA\'bhUda\_shvino\'ru\_ShAH ..
##4.052.03a##  u\_ta sakhA\'sya\_shvino\'ru\_ta mA\_tA gavA\'masi .
##4.052.03c##  u\_toSho\_ vasva\' IshiShe ..
##4.052.04a##  yA\_va\_yaddve\'ShasaM tvA chiki\_tvitsU\'nR^itAvari .
##4.052.04c##  prati\_ stomai\'rabhutsmahi ..
##4.052.05a##  prati\' bha\_drA a\'dR^ikShata\_ gavA\_M sargA\_ na ra\_shmaya\'H .
##4.052.05c##  oShA a\'prA u\_ru jraya\'H ..
##4.052.06a##  A\_pa\_pruShI\' vibhAvari\_ vyA\'va\_rjyoti\'ShA\_ tama\'H .
##4.052.06c##  uSho\_ anu\' sva\_dhAma\'va ..
##4.052.07a##  A dyAM ta\'noShi ra\_shmibhi\_rAntari\'kShamu\_ru pri\_yam .
##4.052.07c##  uSha\'H shu\_kreNa\' sho\_chiShA\' ..
##4.053.01a##  tadde\_vasya\' savi\_turvArya\'M ma\_hadvR^i\'NI\_mahe\_ asu\'rasya\_ prache\'tasaH .
##4.053.01c##  Cha\_rdiryena\' dA\_shuShe\_ yachCha\'ti\_ tmanA\_ tanno\' ma\_hA.N uda\'yAnde\_vo a\_ktubhi\'H ..
##4.053.02a##  di\_vo dha\_rtA bhuva\'nasya pra\_jApa\'tiH pi\_sha~Nga\'M drA\_piM prati\' mu~nchate ka\_viH .
##4.053.02c##  vi\_cha\_kSha\_NaH pra\_thaya\'nnApR^i\_Nannu\_rvajI\'janatsavi\_tA su\_mnamu\_kthya\'m ..
##4.053.03a##  AprA\_ rajA\'Msi di\_vyAni\_ pArthi\'vA\_ shloka\'M de\_vaH kR^i\'Nute\_ svAya\_ dharma\'Ne .
##4.053.03c##  pra bA\_hU a\'srAksavi\_tA savI\'mani nive\_shaya\'nprasu\_vanna\_ktubhi\_rjaga\'t ..
##4.053.04a##  adA\'bhyo\_ bhuva\'nAni pra\_chAka\'shadvra\_tAni\' de\_vaH sa\'vi\_tAbhi ra\'kShate .
##4.053.04c##  prAsrA\'gbA\_hU bhuva\'nasya pra\_jAbhyo\' dhR^i\_tavra\'to ma\_ho ajma\'sya rAjati ..
##4.053.05a##  trira\_ntari\'kShaM savi\_tA ma\'hitva\_nA trI rajA\'Msi pari\_bhustrINi\' rocha\_nA .
##4.053.05c##  ti\_sro diva\'H pR^ithi\_vIsti\_sra i\'nvati tri\_bhirvra\_taira\_bhi no\' rakShati\_ tmanA\' ..
##4.053.06a##  bR^i\_hatsu\'mnaH prasavI\_tA ni\_vesha\'no\_ jaga\'taH sthA\_turu\_bhaya\'sya\_ yo va\_shI .
##4.053.06c##  sa no\' de\_vaH sa\'vi\_tA sharma\' yachChatva\_sme kShayA\'ya tri\_varU\'tha\_maMha\'saH ..
##4.053.07a##  Aga\'nde\_va R^i\_tubhi\_rvardha\'tu\_ kShaya\_M dadhA\'tu naH savi\_tA su\'pra\_jAmiSha\'m .
##4.053.07c##  sa na\'H kSha\_pAbhi\_raha\'bhishcha jinvatu pra\_jAva\'ntaM ra\_yima\_sme sami\'nvatu ..
##4.054.01a##  abhU\'dde\_vaH sa\'vi\_tA vandyo\_ nu na\' i\_dAnI\_mahna\' upa\_vAchyo\_ nR^ibhi\'H .
##4.054.01c##  vi yo ratnA\_ bhaja\'ti mAna\_vebhya\_H shreShTha\'M no\_ atra\_ dravi\'Na\_M yathA\_ dadha\'t ..
##4.054.02a##  de\_vebhyo\_ hi pra\'tha\_maM ya\_j~niye\'bhyo.amR^ita\_tvaM su\_vasi\' bhA\_gamu\'tta\_mam .
##4.054.02c##  AdiddA\_mAna\'M savita\_rvyU\'rNuShe.anUchI\_nA jI\'vi\_tA mAnu\'ShebhyaH ..
##4.054.03a##  achi\'ttI\_ yachcha\'kR^i\_mA daivye\_ jane\' dI\_nairdakShai\_H prabhU\'tI pUruSha\_tvatA\' .
##4.054.03c##  de\_veShu\' cha savita\_rmAnu\'SheShu cha\_ tvaM no\_ atra\' suvatA\_danA\'gasaH ..
##4.054.04a##  na pra\_miye\' savi\_turdaivya\'sya\_ tadyathA\_ vishva\_M bhuva\'naM dhArayi\_Shyati\' .
##4.054.04c##  yatpR^i\'thi\_vyA vari\'ma\_nnA sva\'~Ngu\_rirvarShma\'ndi\_vaH su\_vati\' sa\_tyama\'sya\_ tat ..
##4.054.05a##  indra\'jyeShThAnbR^i\_hadbhya\_H parva\'tebhya\_H kShayA\'.N ebhyaH suvasi pa\_styA\'vataH .
##4.054.05c##  yathA\'yathA pa\_taya\'nto viyemi\_ra e\_vaiva ta\'sthuH savitaH sa\_vAya\' te ..
##4.054.06a##  ye te\_ triraha\'nsavitaH sa\_vAso\' di\_vedi\'ve\_ saubha\'gamAsu\_vanti\' .
##4.054.06c##  indro\_ dyAvA\'pR^ithi\_vI sindhu\'ra\_dbhirA\'di\_tyairno\_ adi\'ti\_H sharma\' yaMsat ..
##4.055.01a##  ko va\'strA\_tA va\'sava\_H ko va\'rU\_tA dyAvA\'bhUmI adite\_ trAsI\'thAM naH .
##4.055.01c##  sahI\'yaso varuNa mitra\_ martA\_tko vo\'.adhva\_re vari\'vo dhAti devAH ..
##4.055.02a##  pra ye dhAmA\'ni pU\_rvyANyarchA\_nvi yadu\_chChAnvi\'yo\_tAro\_ amU\'rAH .
##4.055.02c##  vi\_dhA\_tAro\_ vi te da\'dhu\_raja\'srA R^i\_tadhI\'tayo ruruchanta da\_smAH ..
##4.055.03a##  pra pa\_styA\_3\_\'madi\'ti\_M sindhu\'ma\_rkaiH sva\_stimI\'Le sa\_khyAya\' de\_vIm .
##4.055.03c##  u\_bhe yathA\' no\_ aha\'nI ni\_pAta\' u\_ShAsA\_naktA\' karatA\_mada\'bdhe ..
##4.055.04a##  vya\'rya\_mA varu\'Nashcheti\_ panthA\'mi\_Shaspati\'H suvi\_taM gA\_tuma\_gniH .
##4.055.04c##  indrA\'viShNU nR^i\_vadu\_ Shu stavA\'nA\_ sharma\' no yanta\_mama\'va\_dvarU\'tham ..
##4.055.05a##  A parva\'tasya ma\_rutA\_mavA\'Msi de\_vasya\' trA\_tura\'vri\_ bhaga\'sya .
##4.055.05c##  pAtpati\_rjanyA\_daMha\'so no mi\_tro mi\_triyA\'du\_ta na\' uruShyet ..
##4.055.06a##  nU ro\'dasI\_ ahi\'nA bu\_dhnye\'na stuvI\_ta de\'vI\_ apye\'bhiri\_ShTaiH .
##4.055.06c##  sa\_mu\_draM na sa\_Mchara\'Ne sani\_Shyavo\' gha\_rmasva\'raso na\_dyo\_3\_\' apa\' vran ..
##4.055.07a##  de\_vairno\' de\_vyadi\'ti\_rni pA\'tu de\_vastrA\_tA trA\'yatA\_mapra\'yuchChan .
##4.055.07c##  na\_hi mi\_trasya\_ varu\'Nasya dhA\_simarhA\'masi pra\_miya\_M sAnva\_gneH ..
##4.055.08a##  a\_gnirI\'she vasa\_vya\'syA\_gnirma\_haH saubha\'gasya .
##4.055.08c##  tAnya\_smabhya\'M rAsate ..
##4.055.09a##  uSho\' magho\_nyA va\'ha\_ sUnR^i\'te\_ vAryA\' pu\_ru .
##4.055.09c##  a\_smabhya\'M vAjinIvati ..
##4.055.10a##  tatsu na\'H savi\_tA bhago\_ varu\'No mi\_tro a\'rya\_mA .
##4.055.10c##  indro\' no\_ rAdha\_sA ga\'mat ..
##4.056.01a##  ma\_hI dyAvA\'pR^ithi\_vI i\_ha jyeShThe\' ru\_chA bha\'vatAM shu\_chaya\'dbhira\_rkaiH .
##4.056.01c##  yatsI\_M vari\'ShThe bR^iha\_tI vi\'mi\_nvanru\_vaddho\_kShA pa\'prathA\_nebhi\_revai\'H ..
##4.056.02a##  de\_vI de\_vebhi\'ryaja\_te yaja\'trai\_rami\'natI tasthaturu\_kShamA\'Ne .
##4.056.02c##  R^i\_tAva\'rI a\_druhA\' de\_vapu\'tre ya\_j~nasya\' ne\_trI shu\_chaya\'dbhira\_rkaiH ..
##4.056.03a##  sa itsvapA\_ bhuva\'neShvAsa\_ ya i\_me dyAvA\'pR^ithi\_vI ja\_jAna\' .
##4.056.03c##  u\_rvI ga\'bhI\_re raja\'sI su\_meke\' ava\_Mshe dhIra\_H shachyA\_ samai\'rat ..
##4.056.04a##  nU ro\'dasI bR^i\_hadbhi\'rno\_ varU\'thai\_H patnI\'vadbhiri\_Shaya\'ntI sa\_joShA\'H .
##4.056.04c##  u\_rU\_chI vishve\' yaja\_te ni pA\'taM dhi\_yA syA\'ma ra\_thya\'H sadA\_sAH ..
##4.056.05a##  pra vA\_M mahi\_ dyavI\' a\_bhyupa\'stutiM bharAmahe .
##4.056.05c##  shuchI\_ upa\_ prasha\'staye ..
##4.056.06a##  pu\_nA\_ne ta\_nvA\' mi\_thaH svena\_ dakShe\'Na rAjathaH .
##4.056.06c##  U\_hyAthe\' sa\_nAdR^i\_tam ..
##4.056.07a##  ma\_hI mi\_trasya\' sAdhatha\_stara\'ntI\_ pipra\'tI R^i\_tam .
##4.056.07c##  pari\' ya\_j~naM ni She\'dathuH ..
##4.057.01a##  kShetra\'sya\_ pati\'nA va\_yaM hi\_tene\'va jayAmasi .
##4.057.01c##  gAmashva\'M poShayi\_tnvA sa no\' mR^iLAtI\_dR^ishe\' ..
##4.057.02a##  kShetra\'sya pate\_ madhu\'mantamU\_rmiM dhe\_nuri\'va\_ payo\' a\_smAsu\' dhukShva .
##4.057.02c##  ma\_dhu\_shchuta\'M ghR^i\_tami\'va\_ supU\'tamR^i\_tasya\' na\_H pata\'yo mR^iLayantu ..
##4.057.03a##  madhu\'matI\_roSha\'dhI\_rdyAva\_ Apo\_ madhu\'manno bhavatva\_ntari\'kSham .
##4.057.03c##  kShetra\'sya\_ pati\_rmadhu\'mAnno a\_stvari\'Shyanto\_ anve\'naM charema ..
##4.057.04a##  shu\_naM vA\_hAH shu\_naM nara\'H shu\_naM kR^i\'Shatu\_ lA~Nga\'lam .
##4.057.04c##  shu\_naM va\'ra\_trA ba\'dhyantAM shu\_namaShTrA\_mudi\'~Ngaya ..
##4.057.05a##  shunA\'sIrAvi\_mAM vAcha\'M juShethA\_M yaddi\_vi cha\_krathu\_H paya\'H .
##4.057.05c##  tene\_mAmupa\' si~nchatam ..
##4.057.06a##  a\_rvAchI\' subhage bhava\_ sIte\_ vandA\'mahe tvA .
##4.057.06c##  yathA\' naH su\_bhagAsa\'si\_ yathA\' naH su\_phalAsa\'si ..
##4.057.07a##  indra\_H sItA\_M ni gR^i\'hNAtu\_ tAM pU\_ShAnu\' yachChatu .
##4.057.07c##  sA na\_H paya\'svatI duhA\_mutta\'rAmuttarA\_M samA\'m ..
##4.057.08a##  shu\_naM na\_H phAlA\_ vi kR^i\'Shantu\_ bhUmi\'M shu\_naM kI\_nAshA\' a\_bhi ya\'ntu vA\_haiH .
##4.057.08c##  shu\_naM pa\_rjanyo\_ madhu\'nA\_ payo\'bhi\_H shunA\'sIrA shu\_nama\_smAsu\' dhattam ..
##4.058.01a##  sa\_mu\_drAdU\_rmirmadhu\'mA\_.N udA\'ra\_dupA\_MshunA\_ sama\'mR^ita\_tvamA\'naT .
##4.058.01c##  ghR^i\_tasya\_ nAma\_ guhya\_M yadasti\' ji\_hvA de\_vAnA\'ma\_mR^ita\'sya\_ nAbhi\'H ..
##4.058.02a##  va\_yaM nAma\_ pra bra\'vAmA ghR^i\_tasyA\_sminya\_j~ne dhA\'rayAmA\_ namo\'bhiH .
##4.058.02c##  upa\' bra\_hmA shR^i\'NavachCha\_syamA\'na\_M chatu\'HshR^i~Ngo.avamIdgau\_ra e\_tat ..
##4.058.03a##  cha\_tvAri\_ shR^i~NgA\_ trayo\' asya\_ pAdA\_ dve shI\_rShe sa\_pta hastA\'so asya .
##4.058.03c##  tridhA\' ba\_ddho vR^i\'Sha\_bho ro\'ravIti ma\_ho de\_vo martyA\_.N A vi\'vesha ..
##4.058.04a##  tridhA\' hi\_taM pa\_Nibhi\'rgu\_hyamA\'na\_M gavi\' de\_vAso\' ghR^i\_tamanva\'vindan .
##4.058.04c##  indra\_ eka\_M sUrya\_ eka\'M jajAna ve\_nAdeka\'M sva\_dhayA\_ niShTa\'takShuH ..
##4.058.05a##  e\_tA a\'rShanti\_ hR^idyA\'tsamu\_drAchCha\_tavra\'jA ri\_puNA\_ nAva\_chakShe\' .
##4.058.05c##  ghR^i\_tasya\_ dhArA\' a\_bhi chA\'kashImi hira\_Nyayo\' veta\_so madhya\' AsAm ..
##4.058.06a##  sa\_myaksra\'vanti sa\_rito\_ na dhenA\' a\_ntarhR^i\_dA mana\'sA pU\_yamA\'nAH .
##4.058.06c##  e\_te a\'rShantyU\_rmayo\' ghR^i\_tasya\' mR^i\_gA i\'va kShipa\_NorISha\'mANAH ..
##4.058.07a##  sindho\'riva prAdhva\_ne shU\'gha\_nAso\_ vAta\'pramiyaH patayanti ya\_hvAH .
##4.058.07c##  ghR^i\_tasya\_ dhArA\' aru\_Sho na vA\_jI kAShThA\' bhi\_ndannU\_rmibhi\_H pinva\'mAnaH ..
##4.058.08a##  a\_bhi pra\'vanta\_ sama\'neva\_ yoShA\'H kalyA\_Nya1\_\'H smaya\'mAnAso a\_gnim .
##4.058.08c##  ghR^i\_tasya\_ dhArA\'H sa\_midho\' nasanta\_ tA ju\'ShA\_No ha\'ryati jA\_tave\'dAH ..
##4.058.09a##  ka\_nyA\' iva vaha\_tumeta\_vA u\' a\_~njya\'~njA\_nA a\_bhi chA\'kashImi .
##4.058.09c##  yatra\_ soma\'H sU\_yate\_ yatra\' ya\_j~no ghR^i\_tasya\_ dhArA\' a\_bhi tatpa\'vante ..
##4.058.10a##  a\_bhya\'rShata suShTu\_tiM gavya\'mA\_jima\_smAsu\' bha\_drA dravi\'NAni dhatta .
##4.058.10c##  i\_maM ya\_j~naM na\'yata de\_vatA\' no ghR^i\_tasya\_ dhArA\_ madhu\'matpavante ..
##4.058.11a##  dhAma\'nte\_ vishva\_M bhuva\'na\_madhi\' shri\_tama\_ntaH sa\'mu\_dre hR^i\_dya1\_\'ntarAyu\'Shi .
##4.058.11c##  a\_pAmanI\'ke sami\_the ya AbhR^i\'ta\_stama\'shyAma\_ madhu\'mantaM ta U\_rmim ..
##5.001.01a##  abo\'dhya\_gniH sa\_midhA\_ janA\'nA\_M prati\' dhe\_numi\'vAya\_tImu\_ShAsa\'m .
##5.001.01c##  ya\_hvA i\'va\_ pra va\_yAmu\_jjihA\'nA\_H pra bhA\_nava\'H sisrate\_ nAka\_machCha\' ..
##5.001.02a##  abo\'dhi\_ hotA\' ya\_jathA\'ya de\_vAnU\_rdhvo a\_gniH su\_manA\'H prA\_tara\'sthAt .
##5.001.02c##  sami\'ddhasya\_ rusha\'dadarshi\_ pAjo\' ma\_hAnde\_vastama\'so\_ nira\'mochi ..
##5.001.03a##  yadI\'M ga\_Nasya\' rasha\_nAmajI\'ga\_H shuchi\'ra~Nkte\_ shuchi\'bhi\_rgobhi\'ra\_gniH .
##5.001.03c##  AddakShi\'NA yujyate vAja\_yantyu\'ttA\_nAmU\_rdhvo a\'dhayajju\_hUbhi\'H ..
##5.001.04a##  a\_gnimachChA\' devaya\_tAM manA\'Msi\_ chakShU\'MShIva\_ sUrye\_ saM cha\'ranti .
##5.001.04c##  yadI\_M suvA\'te u\_ShasA\_ virU\'pe shve\_to vA\_jI jA\'yate\_ agre\_ ahnA\'m ..
##5.001.05a##  jani\'ShTa\_ hi jenyo\_ agre\_ ahnA\'M hi\_to hi\_teShva\'ru\_Sho vane\'Shu .
##5.001.05c##  dame\'dame sa\_pta ratnA\_ dadhA\'no\_.agnirhotA\_ ni Sha\'sAdA\_ yajI\'yAn ..
##5.001.06a##  a\_gnirhotA\_ nya\'sIda\_dyajI\'yAnu\_pasthe\' mA\_tuH su\'ra\_bhA u\' lo\_ke .
##5.001.06c##  yuvA\' ka\_viH pu\'runi\_ShTha R^i\_tAvA\' dha\_rtA kR^i\'ShTI\_nAmu\_ta madhya\' i\_ddhaH ..
##5.001.07a##  pra Nu tyaM vipra\'madhva\_reShu\' sA\_dhuma\_gniM hotA\'ramILate\_ namo\'bhiH .
##5.001.07c##  A yasta\_tAna\_ roda\'sI R^i\_tena\_ nitya\'M mR^ijanti vA\_jina\'M ghR^i\_tena\' ..
##5.001.08a##  mA\_rjA\_lyo\' mR^ijyate\_ sve damU\'nAH kaviprasha\_sto ati\'thiH shi\_vo na\'H .
##5.001.08c##  sa\_hasra\'shR^i~Ngo vR^iSha\_bhastado\'jA\_ vishvA\'.N agne\_ saha\'sA\_ prAsya\_nyAn ..
##5.001.09a##  pra sa\_dyo a\'gne\_ atye\'Shya\_nyAnA\_viryasmai\_ chAru\'tamo ba\_bhUtha\' .
##5.001.09c##  I\_Lenyo\' vapu\_Shyo\' vi\_bhAvA\' pri\_yo vi\_shAmati\'thi\_rmAnu\'ShINAm ..
##5.001.10a##  tubhya\'M bharanti kShi\_tayo\' yaviShTha ba\_lima\'gne\_ anti\'ta\_ ota dU\_rAt .
##5.001.10c##  A bhandi\'ShThasya suma\_tiM chi\'kiddhi bR^i\_hatte\' agne\_ mahi\_ sharma\' bha\_dram ..
##5.001.11a##  Adya ratha\'M bhAnumo bhAnu\_manta\_magne\_ tiShTha\' yaja\_tebhi\_H sama\'ntam .
##5.001.11c##  vi\_dvAnpa\'thI\_nAmu\_rva1\_\'ntari\'kSha\_meha de\_vAnha\'vi\_radyA\'ya vakShi ..
##5.001.12a##  avo\'chAma ka\_vaye\_ medhyA\'ya\_ vacho\' va\_ndAru\' vR^iSha\_bhAya\_ vR^iShNe\' .
##5.001.12c##  gavi\'ShThiro\_ nama\'sA\_ stoma\'ma\_gnau di\_vI\'va ru\_kmamu\'ru\_vya~ncha\'mashret ..
##5.002.01a##  ku\_mA\_raM mA\_tA yu\'va\_tiH samu\'bdha\_M guhA\' bibharti\_ na da\'dAti pi\_tre .
##5.002.01c##  anI\'kamasya\_ na mi\_najjanA\'saH pu\_raH pa\'shyanti\_ nihi\'tamara\_tau ..
##5.002.02a##  kame\_taM tvaM yu\'vate kumA\_raM peShI\' bibharShi\_ mahi\'ShI jajAna .
##5.002.02c##  pU\_rvIrhi garbha\'H sha\_rado\' va\_vardhApa\'shyaM jA\_taM yadasU\'ta mA\_tA ..
##5.002.03a##  hira\'Nyadanta\_M shuchi\'varNamA\_rAtkShetrA\'dapashya\_mAyu\'dhA\_ mimA\'nam .
##5.002.03c##  da\_dA\_no a\'smA a\_mR^ita\'M vi\_pR^ikva\_tkiM mAma\'ni\_ndrAH kR^i\'Navannanu\_kthAH ..
##5.002.04a##  kShetrA\'dapashyaM sanu\_tashchara\'ntaM su\_madyU\_thaM na pu\_ru shobha\'mAnam .
##5.002.04c##  na tA a\'gR^ibhra\_nnaja\'niShTa\_ hi ShaH pali\'knI\_ridyu\'va\_tayo\' bhavanti ..
##5.002.05a##  ke me\' marya\_kaM vi ya\'vanta\_ gobhi\_rna yeShA\'M go\_pA ara\'Nashchi\_dAsa\' .
##5.002.05c##  ya I\'M jagR^i\_bhurava\_ te sR^i\'ja\_ntvAjA\'ti pa\_shva upa\' nashchiki\_tvAn ..
##5.002.06a##  va\_sAM rAjA\'naM vasa\_tiM janA\'nA\_marA\'tayo\_ ni da\'dhu\_rmartye\'Shu .
##5.002.06c##  brahmA\_Nyatre\_rava\_ taM sR^i\'jantu nindi\_tAro\_ nindyA\'so bhavantu ..
##5.002.07a##  shuna\'shchi\_chChepa\_M nidi\'taM sa\_hasrA\_dyUpA\'damu~ncho\_ asha\'miShTa\_ hi ShaH .
##5.002.07c##  e\_vAsmada\'gne\_ vi mu\'mugdhi\_ pAshA\_nhota\'shchikitva i\_ha tU ni\_Shadya\' ..
##5.002.08a##  hR^i\_NI\_yamA\'no\_ apa\_ hi madaiye\_H pra me\' de\_vAnA\'M vrata\_pA u\'vAcha .
##5.002.08c##  indro\' vi\_dvA.N anu\_ hi tvA\' cha\_chakSha\_ tenA\_hama\'gne\_ anu\'shiShTa\_ AgA\'m ..
##5.002.09a##  vi jyoti\'ShA bR^iha\_tA bhA\'tya\_gnirA\_virvishvA\'ni kR^iNute mahi\_tvA .
##5.002.09c##  prAde\'vIrmA\_yAH sa\'hate du\_revA\_H shishI\'te\_ shR^i~Nge\_ rakSha\'se vi\_nikShe\' ..
##5.002.10a##  u\_ta svA\_nAso\' di\_vi Sha\'ntva\_gnesti\_gmAyu\'dhA\_ rakSha\'se\_ hanta\_vA u\' .
##5.002.10c##  made\' chidasya\_ pra ru\'janti\_ bhAmA\_ na va\'rante pari\_bAdho\_ ade\'vIH ..
##5.002.11a##  e\_taM te\_ stoma\'M tuvijAta\_ vipro\_ ratha\_M na dhIra\_H svapA\' atakSham .
##5.002.11c##  yadIda\'gne\_ prati\_ tvaM de\'va\_ haryA\_H sva\'rvatIra\_pa e\'nA jayema ..
##5.002.12a##  tu\_vi\_grIvo\' vR^iSha\_bho vA\'vR^idhA\_no\'.asha\_trva1\_\'ryaH sama\'jAti\_ veda\'H .
##5.002.12c##  itI\_mama\_gnima\_mR^itA\' avochanba\_rhiShma\'te\_ mana\'ve\_ sharma\' yaMsaddha\_viShma\'te\_ mana\'ve\_ sharma\' yaMsat ..
##5.003.01a##  tvama\'gne\_ varu\'No\_ jAya\'se\_ yattvaM mi\_tro bha\'vasi\_ yatsami\'ddhaH .
##5.003.01c##  tve vishve\' sahasasputra de\_vAstvamindro\' dA\_shuShe\_ martyA\'ya ..
##5.003.02a##  tvama\'rya\_mA bha\'vasi\_ yatka\_nInA\_M nAma\' svadhAva\_nguhya\'M bibharShi .
##5.003.02c##  a\_~njanti\' mi\_traM sudhi\'ta\_M na gobhi\_ryaddampa\'tI\_ sama\'nasA kR^i\_NoShi\' ..
##5.003.03a##  tava\' shri\_ye ma\_ruto\' marjayanta\_ rudra\_ yatte\_ jani\'ma\_ chAru\' chi\_tram .
##5.003.03c##  pa\_daM yadviShNo\'rupa\_maM ni\_dhAyi\_ tena\' pAsi\_ guhya\_M nAma\_ gonA\'m ..
##5.003.04a##  tava\' shri\_yA su\_dR^isho\' deva de\_vAH pu\_rU dadhA\'nA a\_mR^ita\'M sapanta .
##5.003.04c##  hotA\'rama\_gniM manu\'Sho\_ ni She\'durdasha\_syanta\' u\_shija\_H shaMsa\'mA\_yoH ..
##5.003.05a##  na tvaddhotA\_ pUrvo\' agne\_ yajI\'yA\_nna kAvyai\'H pa\_ro a\'sti svadhAvaH .
##5.003.05c##  vi\_shashcha\_ yasyA\_ ati\'thi\_rbhavA\'si\_ sa ya\_j~nena\' vanavaddeva\_ martA\'n ..
##5.003.06a##  va\_yama\'gne vanuyAma\_ tvotA\' vasU\_yavo\' ha\_viShA\_ budhya\'mAnAH .
##5.003.06c##  va\_yaM sa\'ma\_rye vi\_dathe\_ShvahnA\'M va\_yaM rA\_yA sa\'hasasputra\_ martA\'n ..
##5.003.07a##  yo na\_ Ago\' a\_bhyeno\_ bharA\_tyadhIda\_ghama\_ghasha\'Mse dadhAta .
##5.003.07c##  ja\_hI chi\'kitvo a\_bhisha\'stime\_tAmagne\_ yo no\' ma\_rchaya\'ti dva\_yena\' ..
##5.003.08a##  tvAma\_syA vyuShi\' deva\_ pUrve\' dU\_taM kR^i\'NvA\_nA a\'yajanta ha\_vyaiH .
##5.003.08c##  sa\_Msthe yada\'gna\_ Iya\'se rayI\_NAM de\_vo martai\_rvasu\'bhiri\_dhyamA\'naH ..
##5.003.09a##  ava\' spR^idhi pi\_tara\_M yodhi\' vi\_dvAnpu\_tro yaste\' sahasaH sUna U\_he .
##5.003.09c##  ka\_dA chi\'kitvo a\_bhi cha\'kShase\_ no.agne\' ka\_dA.N R^i\'ta\_chidyA\'tayAse ..
##5.003.10a##  bhUri\_ nAma\_ vanda\'mAno dadhAti pi\_tA va\'so\_ yadi\_ tajjo\_ShayA\'se .
##5.003.10c##  ku\_vidde\_vasya\_ saha\'sA chakA\_naH su\_mnama\_gnirva\'nate vAvR^idhA\_naH ..
##5.003.11a##  tvama\_~Nga ja\'ri\_tAra\'M yaviShTha\_ vishvA\'nyagne duri\_tAti\' parShi .
##5.003.11c##  ste\_nA a\'dR^ishranri\_pavo\_ janA\_so.aj~nA\'taketA vR^iji\_nA a\'bhUvan ..
##5.003.12a##  i\_me yAmA\'sastva\_driga\'bhUva\_nvasa\'ve vA\_ tadidAgo\' avAchi .
##5.003.12c##  nAhA\_yama\_gnira\_bhisha\'staye no\_ na rISha\'te vAvR^idhA\_naH parA\' dAt ..
##5.004.01a##  tvAma\'gne\_ vasu\'pati\_M vasU\'nAma\_bhi pra ma\'nde adhva\_reShu\' rAjan .
##5.004.01c##  tvayA\_ vAja\'M vAja\_yanto\' jayemA\_bhi ShyA\'ma pR^itsu\_tIrmartyA\'nAm ..
##5.004.02a##  ha\_vya\_vALa\_gnira\_jara\'H pi\_tA no\' vi\_bhurvi\_bhAvA\' su\_dR^ishI\'ko a\_sme .
##5.004.02c##  su\_gA\_rha\_pa\_tyAH samiSho\' didIhyasma\_drya1\_\'ksaM mi\'mIhi\_ shravA\'Msi ..
##5.004.03a##  vi\_shAM ka\_viM vi\_shpati\_M mAnu\'ShINA\_M shuchi\'M pAva\_kaM ghR^i\_tapR^i\'ShThama\_gnim .
##5.004.03c##  ni hotA\'raM vishva\_vida\'M dadhidhve\_ sa de\_veShu\' vanate\_ vAryA\'Ni ..
##5.004.04a##  ju\_ShasvA\'gna\_ iLa\'yA sa\_joShA\_ yata\'mAno ra\_shmibhi\_H sUrya\'sya .
##5.004.04c##  ju\_Shasva\' naH sa\_midha\'M jAtaveda\_ A cha\' de\_vAnha\'vi\_radyA\'ya vakShi ..
##5.004.05a##  juShTo\_ damU\'nA\_ ati\'thirduro\_Na i\_maM no\' ya\_j~namupa\' yAhi vi\_dvAn .
##5.004.05c##  vishvA\' agne abhi\_yujo\' vi\_hatyA\' shatrUya\_tAmA bha\'rA\_ bhoja\'nAni ..
##5.004.06a##  va\_dhena\_ dasyu\_M pra hi chA\_taya\'sva\_ vaya\'H kR^iNvA\_nasta\_nve\_3\_\' svAyai\' .
##5.004.06c##  pipa\'rShi\_ yatsa\'hasasputra de\_vAntso a\'gne pAhi nR^itama\_ vAje\' a\_smAn ..
##5.004.07a##  va\_yaM te\' agna u\_kthairvi\'dhema va\_yaM ha\_vyaiH pA\'vaka bhadrashoche .
##5.004.07c##  a\_sme ra\_yiM vi\_shvavA\'ra\_M sami\'nvA\_sme vishvA\'ni\_ dravi\'NAni dhehi ..
##5.004.08a##  a\_smAka\'magne adhva\_raM ju\'Shasva\_ saha\'saH sUno triShadhastha ha\_vyam .
##5.004.08c##  va\_yaM de\_veShu\' su\_kR^ita\'H syAma\_ sharma\'NA nastri\_varU\'thena pAhi ..
##5.004.09a##  vishvA\'ni no du\_rgahA\' jAtaveda\_H sindhu\_M na nA\_vA du\'ri\_tAti\' parShi .
##5.004.09c##  agne\' atri\_vannama\'sA gR^iNA\_no\_3\_\'.asmAka\'M bodhyavi\_tA ta\_nUnA\'m ..
##5.004.10a##  yastvA\' hR^i\_dA kI\_riNA\_ manya\'mA\_no.ama\'rtya\_M martyo\_ joha\'vImi .
##5.004.10c##  jAta\'vedo\_ yasho\' a\_smAsu\' dhehi pra\_jAbhi\'ragne amR^ita\_tvama\'shyAm ..
##5.004.11a##  yasmai\_ tvaM su\_kR^ite\' jAtaveda u lo\_kama\'gne kR^i\_Nava\'H syo\_nam .
##5.004.11c##  a\_shvina\_M sa pu\_triNa\'M vI\_rava\'nta\_M goma\'ntaM ra\_yiM na\'shate sva\_sti ..
##5.005.01a##  susa\'middhAya sho\_chiShe\' ghR^i\_taM tI\_vraM ju\'hotana .
##5.005.01c##  a\_gnaye\' jA\_tave\'dase ..
##5.005.02a##  narA\_shaMsa\'H suShUdatI\_maM ya\_j~namadA\'bhyaH .
##5.005.02c##  ka\_virhi madhu\'hastyaH ..
##5.005.03a##  I\_Li\_to a\'gna\_ A va\_hendra\'M chi\_trami\_ha pri\_yam .
##5.005.03c##  su\_khai rathe\'bhirU\_taye\' ..
##5.005.04a##  UrNa\'mradA\_ vi pra\'thasvA\_bhya1\_\'rkA a\'nUShata .
##5.005.04c##  bhavA\' naH shubhra sA\_taye\' ..
##5.005.05a##  devI\'rdvAro\_ vi shra\'yadhvaM suprAya\_NA na\' U\_taye\' .
##5.005.05c##  prapra\' ya\_j~naM pR^i\'NItana ..
##5.005.06a##  su\_pratI\'ke vayo\_vR^idhA\' ya\_hvI R^i\_tasya\' mA\_tarA\' .
##5.005.06c##  do\_ShAmu\_ShAsa\'mImahe ..
##5.005.07a##  vAta\'sya\_ patma\'nnILi\_tA daivyA\_ hotA\'rA\_ manu\'ShaH .
##5.005.07c##  i\_maM no\' ya\_j~namA ga\'tam ..
##5.005.08a##  iLA\_ sara\'svatI ma\_hI ti\_sro de\_vIrma\'yo\_bhuva\'H .
##5.005.08b##  ba\_rhiH sI\'dantva\_sridha\'H ..
##5.005.09a##  shi\_vastva\'ShTari\_hA ga\'hi vi\_bhuH poSha\' u\_ta tmanA\' .
##5.005.09c##  ya\_j~neya\'j~ne na\_ uda\'va ..
##5.005.10a##  yatra\_ vettha\' vanaspate de\_vAnA\_M guhyA\_ nAmA\'ni .
##5.005.10c##  tatra\' ha\_vyAni\' gAmaya ..
##5.005.11a##  svAhA\_gnaye\_ varu\'NAya\_ svAhendrA\'ya ma\_rudbhya\'H .
##5.005.11c##  svAhA\' de\_vebhyo\' ha\_viH ..
##5.006.01a##  a\_gniM taM ma\'nye\_ yo vasu\_rasta\_M yaM yanti\' dhe\_nava\'H .
##5.006.01c##  asta\_marva\'nta A\_shavo.asta\_M nityA\'so vA\_jina\_ iSha\'M sto\_tR^ibhya\_ A bha\'ra ..
##5.006.02a##  so a\_gniryo vasu\'rgR^i\_Ne saM yamA\_yanti\' dhe\_nava\'H .
##5.006.02c##  samarva\'nto raghu\_druva\_H saM su\'jA\_tAsa\'H sU\_raya\_ iSha\'M sto\_tR^ibhya\_ A bha\'ra ..
##5.006.03a##  a\_gnirhi vA\_jina\'M vi\_she dadA\'ti vi\_shvacha\'rShaNiH .
##5.006.03c##  a\_gnI rA\_ye svA\_bhuva\_M sa prI\_to yA\'ti\_ vArya\_miSha\'M sto\_tR^ibhya\_ A bha\'ra ..
##5.006.04a##  A te\' agna idhImahi dyu\_manta\'M devA\_jara\'m .
##5.006.04c##  yaddha\_ syA te\_ panI\'yasI sa\_middI\_daya\'ti\_ dyavISha\'M sto\_tR^ibhya\_ A bha\'ra ..
##5.006.05a##  A te\' agna R^i\_chA ha\_viH shukra\'sya shochiShaspate .
##5.006.05c##  sushcha\'ndra\_ dasma\_ vishpa\'te\_ havya\'vA\_T tubhya\'M hUyata\_ iSha\'M sto\_tR^ibhya\_ A bha\'ra ..
##5.006.06a##  pro tye a\_gnayo\_.agniShu\_ vishva\'M puShyanti\_ vArya\'m .
##5.006.06c##  te hi\'nvire\_ ta i\'nvire\_ ta i\'ShaNyantyAnu\_ShagiSha\'M sto\_tR^ibhya\_ A bha\'ra ..
##5.006.07a##  tava\_ tye a\'gne a\_rchayo\_ mahi\' vrAdhanta vA\_jina\'H .
##5.006.07c##  ye patva\'bhiH sha\_phAnA\'M vra\_jA bhu\_ranta\_ gonA\_miSha\'M sto\_tR^ibhya\_ A bha\'ra ..
##5.006.08a##  navA\' no agna\_ A bha\'ra sto\_tR^ibhya\'H sukShi\_tIriSha\'H .
##5.006.08c##  te syA\'ma\_ ya A\'nR^i\_chustvAdU\'tAso\_ dame\'dama\_ iSha\'M sto\_tR^ibhya\_ A bha\'ra ..
##5.006.09a##  u\_bhe su\'shchandra sa\_rpiSho\_ darvI\' shrINISha A\_sani\' .
##5.006.09c##  u\_to na\_ utpu\'pUryA u\_ktheShu\' shavasaspata\_ iSha\'M sto\_tR^ibhya\_ A bha\'ra ..
##5.006.10a##  e\_vA.N a\_gnima\'juryamurgI\_rbhirya\_j~nebhi\'rAnu\_Shak .
##5.006.10c##  dadha\'da\_sme su\_vIrya\'mu\_ta tyadA\_shvashvya\_miSha\'M sto\_tR^ibhya\_ A bha\'ra ..
##5.007.01a##  sakhA\'ya\_H saM va\'H sa\_mya~ncha\_miSha\_M stoma\'M chA\_gnaye\' .
##5.007.01c##  varShi\'ShThAya kShitI\_nAmU\_rjo naptre\_ saha\'svate ..
##5.007.02a##  kutrA\' chi\_dyasya\_ samR^i\'tau ra\_NvA naro\' nR^i\_Shada\'ne .
##5.007.02c##  arha\'ntashchi\_dyami\'ndha\_te sa\'Mja\_naya\'nti ja\_ntava\'H ..
##5.007.03a##  saM yadi\_Sho vanA\'mahe\_ saM ha\_vyA mAnu\'ShANAm .
##5.007.03c##  u\_ta dyu\_mnasya\_ shava\'sa R^i\_tasya\' ra\_shmimA da\'de ..
##5.007.04a##  sa smA\' kR^iNoti ke\_tumA nakta\'M chiddU\_ra A sa\_te .
##5.007.04c##  pA\_va\_ko yadvana\_spatI\_npra smA\' mi\_nAtya\_jara\'H ..
##5.007.05a##  ava\' sma\_ yasya\_ veSha\'Ne\_ sveda\'M pa\_thiShu\_ juhva\'ti .
##5.007.05c##  a\_bhImaha\_ svaje\'nya\_M bhUmA\' pR^i\_ShTheva\' ruruhuH ..
##5.007.06a##  yaM martya\'H puru\_spR^iha\'M vi\_dadvishva\'sya\_ dhAya\'se .
##5.007.06c##  pra svAda\'naM pitU\_nAmasta\'tAtiM chidA\_yave\' ..
##5.007.07a##  sa hi ShmA\_ dhanvAkShi\'ta\_M dAtA\_ na dAtyA pa\_shuH .
##5.007.07c##  hiri\'shmashru\_H shuchi\'dannR^i\_bhurani\'bhR^iShTataviShiH ..
##5.007.08a##  shuchi\'H Shma\_ yasmA\' atri\_vatpra svadhi\'tIva\_ rIya\'te .
##5.007.08c##  su\_ShUra\'sUta mA\_tA krA\_NA yadA\'na\_she bhaga\'m ..
##5.007.09a##  A yaste\' sarpirAsu\_te.agne\_ shamasti\_ dhAya\'se .
##5.007.09c##  aiShu\' dyu\_mnamu\_ta shrava\_ A chi\_ttaM martye\'Shu dhAH ..
##5.007.10a##  iti\' chinma\_nyuma\_dhrija\_stvAdA\'ta\_mA pa\_shuM da\'de .
##5.007.10c##  Ada\'gne\_ apR^i\'Na\_to.atri\'H sAsahyA\_ddasyU\'ni\_ShaH sA\'sahyA\_nnR^In ..
##5.008.01a##  tvAma\'gna R^itA\_yava\_H samI\'dhire pra\_tnaM pra\_tnAsa\' U\_taye\' sahaskR^ita .
##5.008.01c##  pu\_ru\_shcha\_ndraM ya\'ja\_taM vi\_shvadhA\'yasa\_M damU\'nasaM gR^i\_hapa\'ti\_M vare\'Nyam ..
##5.008.02a##  tvAma\'gne\_ ati\'thiM pU\_rvyaM visha\'H sho\_chiShke\'shaM gR^i\_hapa\'ti\_M ni She\'dire .
##5.008.02c##  bR^i\_hatke\'tuM puru\_rUpa\'M dhana\_spR^ita\'M su\_sharmA\'Na\_M svava\'saM jara\_dviSha\'m ..
##5.008.03a##  tvAma\'gne\_ mAnu\'ShIrILate\_ visho\' hotrA\_vida\_M vivi\'chiM ratna\_dhAta\'mam .
##5.008.03c##  guhA\_ santa\'M subhaga vi\_shvada\'rshataM tuviShva\_Nasa\'M su\_yaja\'M ghR^ita\_shriya\'m ..
##5.008.04a##  tvAma\'gne dharNa\_siM vi\_shvadhA\' va\_yaM gI\_rbhirgR^i\_Nanto\_ nama\_sopa\' sedima .
##5.008.04c##  sa no\' juShasva samidhA\_no a\'~Ngiro de\_vo marta\'sya ya\_shasA\' sudI\_tibhi\'H ..
##5.008.05a##  tvama\'gne puru\_rUpo\' vi\_shevi\'she\_ vayo\' dadhAsi pra\_tnathA\' puruShTuta .
##5.008.05c##  pu\_rUNyannA\_ saha\'sA\_ vi rA\'jasi\_ tviShi\_H sA te\' titviShA\_Nasya\_ nAdhR^iShe\' ..
##5.008.06a##  tvAma\'gne samidhA\_naM ya\'viShThya de\_vA dU\_taM cha\'krire havya\_vAha\'nam .
##5.008.06c##  u\_ru\_jraya\'saM ghR^i\_tayo\'ni\_mAhu\'taM tve\_ShaM chakShu\'rdadhire choda\_yanma\'ti ..
##5.008.07a##  tvAma\'gne pra\_diva\_ Ahu\'taM ghR^i\_taiH su\'mnA\_yava\'H suSha\_midhA\_ samI\'dhire .
##5.008.07c##  sa vA\'vR^idhA\_na oSha\'dhIbhirukShi\_to\_3\_\'.abhi jrayA\'Msi\_ pArthi\'vA\_ vi ti\'ShThase ..
##5.009.01a##  tvAma\'gne ha\_viShma\'nto de\_vaM martA\'sa ILate .
##5.009.01c##  manye\' tvA jA\_tave\'dasa\_M sa ha\_vyA va\'kShyAnu\_Shak ..
##5.009.02a##  a\_gnirhotA\_ dAsva\'ta\_H kShaya\'sya vR^i\_ktaba\'rhiShaH .
##5.009.02c##  saM ya\_j~nAsa\_shchara\'nti\_ yaM saM vAjA\'saH shrava\_syava\'H ..
##5.009.03a##  u\_ta sma\_ yaM shishu\'M yathA\_ nava\_M jani\'ShTA\_raNI\' .
##5.009.03c##  dha\_rtAra\_M mAnu\'ShINAM vi\_shAma\_gniM sva\'dhva\_ram ..
##5.009.04a##  u\_ta sma\' durgR^ibhIyase pu\_tro na hvA\_ryANA\'m .
##5.009.04c##  pu\_rU yo dagdhAsi\_ vanAgne\' pa\_shurna yava\'se ..
##5.009.05a##  adha\' sma\_ yasyA\_rchaya\'H sa\_myaksa\_Myanti\' dhU\_mina\'H .
##5.009.05c##  yadI\_maha\' tri\_to di\_vyupa\_ dhmAte\'va\_ dhama\'ti\_ shishI\'te dhmA\_tarI\' yathA ..
##5.009.06a##  tavA\_hama\'gna U\_tibhi\'rmi\_trasya\' cha\_ prasha\'stibhiH .
##5.009.06c##  dve\_Sho\_yuto\_ na du\'ri\_tA tu\_ryAma\_ martyA\'nAm ..
##5.009.07a##  taM no\' agne a\_bhI naro\' ra\_yiM sa\'hasva\_ A bha\'ra .
##5.009.07c##  sa kShe\'paya\_tsa po\'Shaya\_dbhuva\_dvAja\'sya sA\_taya\' u\_taidhi\' pR^i\_tsu no\' vR^i\_dhe ..
##5.010.01a##  agna\_ oji\'ShTha\_mA bha\'ra dyu\_mnama\_smabhya\'madhrigo .
##5.010.01c##  pra no\' rA\_yA parI\'NasA\_ ratsi\_ vAjA\'ya\_ panthA\'m ..
##5.010.02a##  tvaM no\' agne adbhuta\_ kratvA\_ dakSha\'sya ma\_MhanA\' .
##5.010.02c##  tve a\'su\_rya1\_\'mAru\'hatkrA\_NA mi\_tro na ya\_j~niya\'H ..
##5.010.03a##  tvaM no\' agna eShA\_M gaya\'M pu\_ShTiM cha\' vardhaya .
##5.010.03c##  ye stome\'bhi\_H pra sU\_rayo\_ naro\' ma\_ghAnyA\'na\_shuH ..
##5.010.04a##  ye a\'gne chandra te\_ gira\'H shu\_mbhantyashva\'rAdhasaH .
##5.010.04c##  shuShme\'bhiH shu\_ShmiNo\_ naro\' di\_vashchi\_dyeShA\'M bR^i\_hatsu\'kI\_rtirbodha\'ti\_ tmanA\' ..
##5.010.05a##  tava\_ tye a\'gne a\_rchayo\_ bhrAja\'nto yanti dhR^iShNu\_yA .
##5.010.05c##  pari\'jmAno\_ na vi\_dyuta\'H svA\_no ratho\_ na vA\'ja\_yuH ..
##5.010.06a##  nU no\' agna U\_taye\' sa\_bAdha\'sashcha rA\_taye\' .
##5.010.06c##  a\_smAkA\'sashcha sU\_rayo\_ vishvA\_ AshA\'starI\_ShaNi\' ..
##5.010.07a##  tvaM no\' agne a~NgiraH stu\_taH stavA\'na\_ A bha\'ra .
##5.010.07c##  hota\'rvibhvA\_saha\'M ra\_yiM sto\_tR^ibhya\_H stava\'se cha na u\_taidhi\' pR^i\_tsu no\' vR^i\_dhe ..
##5.011.01a##  jana\'sya go\_pA a\'janiShTa\_ jAgR^i\'vira\_gniH su\_dakSha\'H suvi\_tAya\_ navya\'se .
##5.011.01c##  ghR^i\_tapra\'tIko bR^iha\_tA di\'vi\_spR^ishA\' dyu\_madvi bhA\'ti bhara\_tebhya\_H shuchi\'H ..
##5.011.02a##  ya\_j~nasya\' ke\_tuM pra\'tha\_maM pu\_rohi\'tama\_gniM nara\'striShadha\_sthe samI\'dhire .
##5.011.02c##  indre\'Na de\_vaiH sa\_ratha\_M sa ba\_rhiShi\_ sIda\_nni hotA\' ya\_jathA\'ya su\_kratu\'H ..
##5.011.03a##  asa\'mmR^iShTo jAyase mA\_troH shuchi\'rma\_ndraH ka\_viruda\'tiShTho vi\_vasva\'taH .
##5.011.03c##  ghR^i\_tena\' tvAvardhayannagna Ahuta dhU\_maste\' ke\_tura\'bhavaddi\_vi shri\_taH ..
##5.011.04a##  a\_gnirno\' ya\_j~namupa\' vetu sAdhu\_yAgniM naro\_ vi bha\'rante gR^i\_hegR^i\'he .
##5.011.04c##  a\_gnirdU\_to a\'bhavaddhavya\_vAha\'no\_.agniM vR^i\'NA\_nA vR^i\'Nate ka\_vikra\'tum ..
##5.011.05a##  tubhye\_dama\'gne\_ madhu\'mattama\_M vacha\_stubhya\'M manI\_ShA i\_yama\'stu\_ shaM hR^i\_de .
##5.011.05c##  tvAM gira\_H sindhu\'mivA\_vanI\'rma\_hIrA pR^i\'Nanti\_ shava\'sA va\_rdhaya\'nti cha ..
##5.011.06a##  tvAma\'gne\_ a~Ngi\'raso\_ guhA\' hi\_tamanva\'vinda~nChishriyA\_NaM vane\'vane .
##5.011.06c##  sa jA\'yase ma\_thyamA\'na\_H saho\' ma\_hattvAmA\'hu\_H saha\'saspu\_trama\'~NgiraH ..
##5.012.01a##  prAgnaye\' bR^iha\_te ya\_j~niyA\'ya R^i\_tasya\_ vR^iShNe\_ asu\'rAya\_ manma\' .
##5.012.01c##  ghR^i\_taM na ya\_j~na A\_sye\_3\_\' supU\'ta\_M gira\'M bhare vR^iSha\_bhAya\' pratI\_chIm ..
##5.012.02a##  R^i\_taM chi\'kitva R^i\_tamichchi\'kiddhyR^i\_tasya\_ dhArA\_ anu\' tR^indhi pU\_rvIH .
##5.012.02c##  nAhaM yA\_tuM saha\'sA\_ na dva\_yena\' R^i\_taM sa\'pAmyaru\_Shasya\_ vR^iShNa\'H ..
##5.012.03a##  kayA\' no agna R^i\_taya\'nnR^i\_tena\_ bhuvo\_ nave\'dA u\_chatha\'sya\_ navya\'H .
##5.012.03c##  vedA\' me de\_va R^i\'tu\_pA R^i\'tU\_nAM nAhaM pati\'M sani\_tura\_sya rA\_yaH ..
##5.012.04a##  ke te\' agne ri\_pave\_ bandha\'nAsa\_H ke pA\_yava\'H saniShanta dyu\_manta\'H .
##5.012.04c##  ke dhA\_sima\'gne\_ anR^i\'tasya pAnti\_ ka Asa\'to\_ vacha\'saH santi go\_pAH ..
##5.012.05a##  sakhA\'yaste\_ viShu\'NA agna e\_te shi\_vAsa\_H santo\_ ashi\'vA abhUvan .
##5.012.05c##  adhU\'rShata sva\_yame\_te vacho\'bhirR^ijUya\_te vR^i\'ji\_nAni\' bru\_vanta\'H ..
##5.012.06a##  yaste\' agne\_ nama\'sA ya\_j~namITTa\' R^i\_taM sa pA\'tyaru\_Shasya\_ vR^iShNa\'H .
##5.012.06c##  tasya\_ kShaya\'H pR^i\_thurA sA\_dhure\'tu pra\_sarsrA\'Nasya\_ nahu\'Shasya\_ sheSha\'H ..
##5.013.01a##  archa\'ntastvA havAma\_he.archa\'nta\_H sami\'dhImahi .
##5.013.01c##  agne\_ archa\'nta U\_taye\' ..
##5.013.02a##  a\_gneH stoma\'M manAmahe si\_dhrama\_dya di\'vi\_spR^isha\'H .
##5.013.02c##  de\_vasya\' draviNa\_syava\'H ..
##5.013.03a##  a\_gnirju\'Shata no\_ giro\_ hotA\_ yo mAnu\'She\_ShvA .
##5.013.03c##  sa ya\'kSha\_ddaivya\_M jana\'m ..
##5.013.04a##  tvama\'gne sa\_prathA\' asi\_ juShTo\_ hotA\_ vare\'NyaH .
##5.013.04c##  tvayA\' ya\_j~naM vi ta\'nvate ..
##5.013.05a##  tvAma\'gne vAja\_sAta\'ma\_M viprA\' vardhanti\_ suShTu\'tam .
##5.013.05c##  sa no\' rAsva su\_vIrya\'m ..
##5.013.06a##  agne\' ne\_mira\_rA.N i\'va de\_vA.NstvaM pa\'ri\_bhUra\'si .
##5.013.06c##  A rAdha\'shchi\_tramR^i\'~njase ..
##5.014.01a##  a\_gniM stome\'na bodhaya samidhA\_no ama\'rtyam .
##5.014.01c##  ha\_vyA de\_veShu\' no dadhat ..
##5.014.02a##  tama\'dhva\_reShvI\'Late de\_vaM martA\_ ama\'rtyam .
##5.014.02c##  yaji\'ShTha\_M mAnu\'She\_ jane\' ..
##5.014.03a##  taM hi shashva\'nta\_ ILa\'te sru\_chA de\_vaM ghR^i\'ta\_shchutA\' .
##5.014.03c##  a\_gniM ha\_vyAya\_ voLha\'ve ..
##5.014.04a##  a\_gnirjA\_to a\'rochata\_ ghnandasyU\_~njyoti\'ShA\_ tama\'H .
##5.014.04c##  avi\'nda\_dgA a\_paH sva\'H ..
##5.014.05a##  a\_gnimI\_Lenya\'M ka\_viM ghR^i\_tapR^i\'ShThaM saparyata .
##5.014.05c##  vetu\' me shR^i\_Nava\_ddhava\'m ..
##5.014.06a##  a\_gniM ghR^i\_tena\' vAvR^idhu\_H stome\'bhirvi\_shvacha\'rShaNim .
##5.014.06c##  svA\_dhIbhi\'rvacha\_syubhi\'H ..
##5.015.01a##  pra ve\_dhase\' ka\_vaye\_ vedyA\'ya\_ gira\'M bhare ya\_shase\' pU\_rvyAya\' .
##5.015.01c##  ghR^i\_tapra\'satto\_ asu\'raH su\_shevo\' rA\_yo dha\_rtA dha\_ruNo\_ vasvo\' a\_gniH ..
##5.015.02a##  R^i\_tena\' R^i\_taM dha\_ruNa\'M dhArayanta ya\_j~nasya\' shA\_ke pa\'ra\_me vyo\'man .
##5.015.02c##  di\_vo dharma\'ndha\_ruNe\' se\_duSho\_ nR^I~njA\_tairajA\'tA.N a\_bhi ye na\'na\_kShuH ..
##5.015.03a##  a\_~Nho\_yuva\'sta\_nva\'stanvate\_ vi vayo\' ma\_haddu\_ShTara\'M pU\_rvyAya\' .
##5.015.03c##  sa sa\_Mvato\_ nava\'jAtastuturyAtsi\_~NhaM na kru\_ddhama\_bhita\_H pari\' ShThuH ..
##5.015.04a##  mA\_teva\_ yadbhara\'se paprathA\_no jana\'Mjana\_M dhAya\'se\_ chakSha\'se cha .
##5.015.04c##  vayo\'vayo jarase\_ yaddadhA\'na\_H pari\_ tmanA\_ viShu\'rUpo jigAsi ..
##5.015.05a##  vAjo\_ nu te\_ shava\'saspA\_tvanta\'mu\_ruM dogha\'M dha\_ruNa\'M deva rA\_yaH .
##5.015.05c##  pa\_daM na tA\_yurguhA\_ dadhA\'no ma\_ho rA\_ye chi\_taya\_nnatri\'maspaH ..
##5.016.01a##  bR^i\_hadvayo\_ hi bhA\_nave.archA\' de\_vAyA\_gnaye\' .
##5.016.01c##  yaM mi\_traM na prasha\'stibhi\_rmartA\'so dadhi\_re pu\_raH ..
##5.016.02a##  sa hi dyubhi\_rjanA\'nA\_M hotA\_ dakSha\'sya bA\_hvoH .
##5.016.02c##  vi ha\_vyama\_gnirA\'nu\_Shagbhago\_ na vAra\'mR^iNvati ..
##5.016.03a##  a\_sya stome\' ma\_ghona\'H sa\_khye vR^i\_ddhasho\'chiShaH .
##5.016.03c##  vishvA\_ yasmi\'ntuvi\_ShvaNi\_ sama\_rye shuShma\'mAda\_dhuH ..
##5.016.04a##  adhA\_ hya\'gna eShAM su\_vIrya\'sya ma\_MhanA\' .
##5.016.04c##  tamidya\_hvaM na roda\'sI\_ pari\_ shravo\' babhUvatuH ..
##5.016.05a##  nU na\_ ehi\_ vArya\_magne\' gR^iNA\_na A bha\'ra .
##5.016.05c##  ye va\_yaM ye cha\' sU\_raya\'H sva\_sti dhAma\'he\_ sacho\_taidhi\' pR^i\_tsu no\' vR^i\_dhe ..
##5.017.01a##  A ya\_j~nairde\'va\_ martya\' i\_tthA tavyA\'MsamU\_taye\' .
##5.017.01c##  a\_gniM kR^i\_te sva\'dhva\_re pU\_rurI\'LI\_tAva\'se ..
##5.017.02a##  asya\_ hi svaya\'shastara A\_sA vi\'dharma\_nmanya\'se .
##5.017.02c##  taM nAka\'M chi\_trasho\'chiShaM ma\_ndraM pa\_ro ma\'nI\_ShayA\' ..
##5.017.03a##  a\_sya vAsA u\' a\_rchiShA\_ ya Ayu\'kta tu\_jA gi\_rA .
##5.017.03c##  di\_vo na yasya\_ reta\'sA bR^i\_hachChocha\'ntya\_rchaya\'H ..
##5.017.04a##  a\_sya kratvA\_ viche\'taso da\_smasya\_ vasu\_ ratha\_ A .
##5.017.04c##  adhA\_ vishvA\'su\_ havyo\_.agnirvi\_kShu pra sha\'syate ..
##5.017.05a##  nU na\_ iddhi vArya\'mA\_sA sa\'chanta sU\_raya\'H .
##5.017.05c##  Urjo\' napAda\_bhiShTa\'ye pA\_hi sha\_gdhi sva\_staya\' u\_taidhi\' pR^i\_tsu no\' vR^i\_dhe ..
##5.018.01a##  prA\_tara\_gniH pu\'rupri\_yo vi\_shaH sta\'ve\_tAti\'thiH .
##5.018.01c##  vishvA\'ni\_ yo ama\'rtyo ha\_vyA marte\'Shu\_ raNya\'ti ..
##5.018.02a##  dvi\_tAya\' mR^i\_ktavA\'hase\_ svasya\_ dakSha\'sya ma\_MhanA\' .
##5.018.02c##  indu\_M sa dha\'tta Anu\_Shaksto\_tA chi\'tte amartya ..
##5.018.03a##  taM vo\' dI\_rghAyu\'shochiShaM gi\_rA hu\'ve ma\_ghonA\'m .
##5.018.03c##  ari\'ShTo\_ yeShA\_M ratho\_ vya\'shvadAva\_nnIya\'te ..
##5.018.04a##  chi\_trA vA\_ yeShu\_ dIdhi\'tirA\_sannu\_kthA pAnti\_ ye .
##5.018.04b##  stI\_rNaM ba\_rhiH sva\'rNare\_ shravA\'Msi dadhire\_ pari\' ..
##5.018.05a##  ye me\' pa~nchA\_shata\'M da\_durashvA\'nAM sa\_dhastu\'ti .
##5.018.05b##  dyu\_mada\'gne\_ mahi\_ shravo\' bR^i\_hatkR^i\'dhi ma\_ghonA\'M nR^i\_vada\'mR^ita nR^i\_NAm ..
##5.019.01a##  a\_bhya\'va\_sthAH pra jA\'yante\_ pra va\_vrerva\_vrishchi\'keta .
##5.019.01c##  u\_pasthe\' mA\_turvi cha\'ShTe ..
##5.019.02a##  ju\_hu\_re vi chi\_taya\_nto.ani\'miShaM nR^i\_mNaM pA\'nti .
##5.019.02c##  A dR^i\_LhAM pura\'M vivishuH ..
##5.019.03a##  A shvai\'tre\_yasya\' ja\_ntavo\' dyu\_madva\'rdhanta kR^i\_ShTaya\'H .
##5.019.03b##  ni\_ShkagrI\'vo bR^i\_hadu\'ktha e\_nA madhvA\_ na vA\'ja\_yuH ..
##5.019.04a##  pri\_yaM du\_gdhaM na kAmya\_majA\'mi jA\_myoH sachA\' .
##5.019.04c##  gha\_rmo na vAja\'jaTha\_ro.ada\'bdha\_H shashva\'to\_ dabha\'H ..
##5.019.05a##  krILa\'nno rashma\_ A bhu\'va\_H saM bhasma\'nA vA\_yunA\_ vevi\'dAnaH .
##5.019.05b##  tA a\'sya sandhR^i\_Shajo\_ na ti\_gmAH susa\'MshitA va\_kShyo\' vakShaNe\_sthAH ..
##5.020.01a##  yama\'gne vAjasAtama\_ tvaM chi\_nmanya\'se ra\_yim .
##5.020.01c##  taM no\' gI\_rbhiH shra\_vAyya\'M deva\_trA pa\'nayA\_ yuja\'m ..
##5.020.02a##  ye a\'gne\_ neraya\'nti te vR^i\_ddhA u\_grasya\_ shava\'saH .
##5.020.02b##  apa\_ dveSho\_ apa\_ hvaro\_.anyavra\'tasya sashchire ..
##5.020.03a##  hotA\'raM tvA vR^iNIma\_he.agne\_ dakSha\'sya\_ sAdha\'nam .
##5.020.03b##  ya\_j~neShu\' pU\_rvyaM gi\_rA praya\'svanto havAmahe ..
##5.020.04a##  i\_tthA yathA\' ta U\_taye\_ saha\'sAvandi\_vedi\'ve .
##5.020.04b##  rA\_ya R^i\_tAya\' sukrato\_ gobhi\'H ShyAma sadha\_mAdo\' vI\_raiH syA\'ma sadha\_mAda\'H ..
##5.021.01a##  ma\_nu\_ShvattvA\_ ni dhI\'mahi manu\_Shvatsami\'dhImahi .
##5.021.01c##  agne\' manu\_Shvada\'~Ngiro de\_vAnde\'vaya\_te ya\'ja ..
##5.021.02a##  tvaM hi mAnu\'She\_ jane.agne\_ suprI\'ta i\_dhyase\' .
##5.021.02c##  srucha\'stvA yantyAnu\_ShaksujA\'ta\_ sarpi\'rAsute ..
##5.021.03a##  tvAM vishve\' sa\_joSha\'so de\_vAso\' dU\_tama\'krata .
##5.021.03b##  sa\_pa\_ryanta\'stvA kave ya\_j~neShu\' de\_vamI\'Late ..
##5.021.04a##  de\_vaM vo\' devaya\_jyayA\_gnimI\'LIta\_ martya\'H .
##5.021.04b##  sami\'ddhaH shukra dIdihyR^i\_tasya\_ yoni\_mAsa\'daH sa\_sasya\_ yoni\_mAsa\'daH ..
##5.022.01a##  pra vi\'shvasAmannatri\_vadarchA\' pAva\_kasho\'chiShe .
##5.022.01c##  yo a\'dhva\_reShvIDyo\_ hotA\' ma\_ndrata\'mo vi\_shi ..
##5.022.02a##  nya1\_\'gniM jA\_tave\'dasa\_M dadhA\'tA de\_vamR^i\_tvija\'m .
##5.022.02c##  pra ya\_j~na e\'tvAnu\_Shaga\_dyA de\_vavya\'chastamaH ..
##5.022.03a##  chi\_ki\_tvinma\'nasaM tvA de\_vaM martA\'sa U\_taye\' .
##5.022.03c##  vare\'Nyasya\_ te.ava\'sa iyA\_nAso\' amanmahi ..
##5.022.04a##  agne\' chiki\_ddhya1\_\'sya na\' i\_daM vacha\'H sahasya .
##5.022.04c##  taM tvA\' sushipra dampate\_ stomai\'rvardha\_ntyatra\'yo gI\_rbhiH shu\'mbha\_ntyatra\'yaH ..
##5.023.01a##  agne\_ saha\'nta\_mA bha\'ra dyu\_mnasya\' prA\_sahA\' ra\_yim .
##5.023.01c##  vishvA\_ yashcha\'rSha\_NIra\_bhyA\_3\_\'sA vAje\'Shu sA\_saha\'t ..
##5.023.02a##  tama\'gne pR^itanA\_Shaha\'M ra\_yiM sa\'hasva\_ A bha\'ra .
##5.023.02b##  tvaM hi sa\_tyo adbhu\'to dA\_tA vAja\'sya\_ goma\'taH ..
##5.023.03a##  vishve\_ hi tvA\' sa\_joSha\'so\_ janA\'so vR^i\_ktaba\'rhiShaH .
##5.023.03c##  hotA\'ra\_M sadma\'su pri\_yaM vyanti\_ vAryA\' pu\_ru ..
##5.023.04a##  sa hi ShmA\' vi\_shvacha\'rShaNira\_bhimA\'ti\_ saho\' da\_dhe .
##5.023.04b##  agna\' e\_Shu kShaye\_ShvA re\_vanna\'H shukra dIdihi dyu\_matpA\'vaka dIdihi ..
##5.024.01a##  agne\_ tvaM no\_ anta\'ma u\_ta trA\_tA shi\_vo bha\'vA varU\_thya\'H ..
##5.024.02a##  vasu\'ra\_gnirvasu\'shravA\_ achChA\' nakShi dyu\_matta\'maM ra\_yiM dA\'H ..
##5.024.03a##  sa no\' bodhi shru\_dhI hava\'muru\_ShyA No\' aghAya\_taH sa\'masmAt ..
##5.024.04a##  taM tvA\' shochiShTha dIdivaH su\_mnAya\' nU\_namI\'mahe\_ sakhi\'bhyaH ..
##5.025.01a##  achChA\' vo a\_gnimava\'se de\_vaM gA\'si\_ sa no\_ vasu\'H .
##5.025.01c##  rAsa\'tpu\_tra R^i\'ShU\_NAmR^i\_tAvA\' parShati dvi\_ShaH ..
##5.025.02a##  sa hi sa\_tyo yaM pUrve\' chidde\_vAsa\'shchi\_dyamI\'dhi\_re .
##5.025.02c##  hotA\'raM ma\_ndraji\'hva\_mitsu\'dI\_tibhi\'rvi\_bhAva\'sum ..
##5.025.03a##  sa no\' dhI\_tI vari\'ShThayA\_ shreShTha\'yA cha suma\_tyA .
##5.025.03c##  agne\' rA\_yo di\'dIhi naH suvR^i\_ktibhi\'rvareNya ..
##5.025.04a##  a\_gnirde\_veShu\' rAjatya\_gnirmarte\'ShvAvi\_shan .
##5.025.04c##  a\_gnirno\' havya\_vAha\'no\_.agniM dhI\_bhiH sa\'paryata ..
##5.025.05a##  a\_gnistu\_vishra\'vastamaM tu\_vibra\'hmANamutta\_mam .
##5.025.05c##  a\_tUrta\'M shrAva\_yatpa\'tiM pu\_traM da\'dAti dA\_shuShe\' ..
##5.025.06a##  a\_gnirda\'dAti\_ satpa\'tiM sA\_sAha\_ yo yu\_dhA nR^ibhi\'H .
##5.025.06c##  a\_gniratya\'M raghu\_Shyada\_M jetA\'ra\_mapa\'rAjitam ..
##5.025.07a##  yadvAhi\'ShTha\_M tada\_gnaye\' bR^i\_hada\'rcha vibhAvaso .
##5.025.07c##  mahi\'ShIva\_ tvadra\_yistvadvAjA\_ udI\'rate ..
##5.025.08a##  tava\' dyu\_manto\' a\_rchayo\_ grAve\'vochyate bR^i\_hat .
##5.025.08c##  u\_to te\' tanya\_turya\'thA svA\_no a\'rta\_ tmanA\' di\_vaH ..
##5.025.09a##  e\_vA.N a\_gniM va\'sU\_yava\'H sahasA\_naM va\'vandima .
##5.025.09c##  sa no\_ vishvA\_ ati\_ dviSha\_H parSha\'nnA\_veva\' su\_kratu\'H ..
##5.026.01a##  agne\' pAvaka ro\_chiShA\' ma\_ndrayA\' deva ji\_hvayA\' .
##5.026.01c##  A de\_vAnva\'kShi\_ yakShi\' cha ..
##5.026.02a##  taM tvA\' ghR^itasnavImahe\_ chitra\'bhAno sva\_rdR^isha\'m .
##5.026.02c##  de\_vA.N A vI\_taye\' vaha ..
##5.026.03a##  vI\_tiho\'traM tvA kave dyu\_manta\_M sami\'dhImahi .
##5.026.03c##  agne\' bR^i\_hanta\'madhva\_re ..
##5.026.04a##  agne\_ vishve\'bhi\_rA ga\'hi de\_vebhi\'rha\_vyadA\'taye .
##5.026.04b##  hotA\'raM tvA vR^iNImahe ..
##5.026.05a##  yaja\'mAnAya sunva\_ta Agne\' su\_vIrya\'M vaha .
##5.026.05c##  de\_vairA sa\'tsi ba\_rhiShi\' ..
##5.026.06a##  sa\_mi\_dhA\_naH sa\'hasraji\_dagne\_ dharmA\'Ni puShyasi .
##5.026.06c##  de\_vAnA\'M dU\_ta u\_kthya\'H ..
##5.026.07a##  nya1\_\'gniM jA\_tave\'dasaM hotra\_vAha\_M yavi\'ShThyam .
##5.026.07c##  dadhA\'tA de\_vamR^i\_tvija\'m ..
##5.026.08a##  pra ya\_j~na e\'tvAnu\_Shaga\_dyA de\_vavya\'chastamaH .
##5.026.08c##  stR^i\_NI\_ta ba\_rhirA\_sade\' ..
##5.026.09a##  edaM ma\_ruto\' a\_shvinA\' mi\_traH sI\'dantu\_ varu\'NaH .
##5.026.09c##  de\_vAsa\_H sarva\'yA vi\_shA ..
##5.027.01a##  ana\'svantA\_ satpa\'tirmAmahe me\_ gAvA\_ cheti\'ShTho\_ asu\'ro ma\_ghona\'H .
##5.027.01c##  trai\_vR^i\_ShNo a\'gne da\_shabhi\'H sa\_hasrai\_rvaishvA\'nara\_ trya\'ruNashchiketa ..
##5.027.02a##  yo me\' sha\_tA cha\' viMsha\_tiM cha\_ gonA\_M harI\' cha yu\_ktA su\_dhurA\_ dadA\'ti .
##5.027.02c##  vaishvA\'nara\_ suShTu\'to vAvR^idhA\_no.agne\_ yachCha\_ trya\'ruNAya\_ sharma\' ..
##5.027.03a##  e\_vA te\' agne suma\_tiM cha\'kA\_no navi\'ShThAya nava\_maM tra\_sada\'syuH .
##5.027.03c##  yo me\_ gira\'stuvijA\_tasya\' pU\_rvIryu\_ktenA\_bhi trya\'ruNo gR^i\_NAti\' ..
##5.027.04a##  yo ma\_ iti\' pra\_vocha\_tyashva\'medhAya sU\_raye\' .
##5.027.04b##  dada\'dR^i\_chA sa\_niM ya\_te dada\'nme\_dhAmR^i\'tAya\_te ..
##5.027.05a##  yasya\' mA paru\_ShAH sha\_tamu\'ddha\_rShaya\'ntyu\_kShaNa\'H .
##5.027.05c##  ashva\'medhasya\_ dAnA\_H somA\' iva\_ tryA\'shiraH ..
##5.027.06a##  indrA\'gnI shata\_dAvnyashva\'medhe su\_vIrya\'m .
##5.027.06c##  kSha\_traM dhA\'rayataM bR^i\_haddi\_vi sUrya\'mivA\_jara\'m ..
##5.028.01a##  sami\'ddho a\_gnirdi\_vi sho\_chira\'shretpra\_tya~N~Nu\_Shasa\'murvi\_yA vi bhA\'ti .
##5.028.01c##  eti\_ prAchI\' vi\_shvavA\'rA\_ namo\'bhirde\_vA.N ILA\'nA ha\_viShA\' ghR^i\_tAchI\' ..
##5.028.02a##  sa\_mi\_dhyamA\'no a\_mR^ita\'sya rAjasi ha\_viShkR^i\_Nvanta\'M sachase sva\_staye\' .
##5.028.02c##  vishva\_M sa dha\'tte\_ dravi\'Na\_M yaminva\'syAti\_thyama\'gne\_ ni cha\' dhatta\_ itpu\_raH ..
##5.028.03a##  agne\_ shardha\' maha\_te saubha\'gAya\_ tava\' dyu\_mnAnyu\'tta\_mAni\' santu .
##5.028.03c##  saM jA\'spa\_tyaM su\_yama\_mA kR^i\'NuShva shatrUya\_tAma\_bhi ti\'ShThA\_ mahA\'Msi ..
##5.028.04a##  sami\'ddhasya\_ prama\'ha\_so.agne\_ vande\_ tava\_ shriya\'m .
##5.028.04c##  vR^i\_Sha\_bho dyu\_mnavA\'.N asi\_ sama\'dhva\_reShvi\'dhyase ..
##5.028.05a##  sami\'ddho agna Ahuta de\_vAnya\'kShi svadhvara .
##5.028.05c##  tvaM hi ha\'vya\_vALasi\' ..
##5.028.06a##  A ju\'hotA duva\_syatA\_gniM pra\'ya\_tya\'dhva\_re .
##5.028.06c##  vR^i\_NI\_dhvaM ha\'vya\_vAha\'nam ..
##5.029.01a##  trya\'rya\_mA manu\'Sho de\_vatA\'tA\_ trI ro\'cha\_nA di\_vyA dhA\'rayanta .
##5.029.01c##  archa\'nti tvA ma\_ruta\'H pU\_tada\'kShA\_stvame\'ShA\_mR^iShi\'rindrAsi\_ dhIra\'H ..
##5.029.02a##  anu\_ yadI\'M ma\_ruto\' mandasA\_namArcha\_nnindra\'M papi\_vAMsa\'M su\_tasya\' .
##5.029.02c##  Ada\'tta\_ vajra\'ma\_bhi yadahi\_M hanna\_po ya\_hvIra\'sR^ija\_tsarta\_vA u\' ..
##5.029.03a##  u\_ta bra\'hmANo maruto me a\_syendra\_H soma\'sya\_ suShu\'tasya peyAH .
##5.029.03c##  taddhi ha\_vyaM manu\'She\_ gA avi\'nda\_daha\_nnahi\'M papi\_vA.N indro\' asya ..
##5.029.04a##  Adroda\'sI vita\_raM vi Shka\'bhAyatsaMvivyA\_nashchi\'dbhi\_yase\' mR^i\_gaM ka\'H .
##5.029.04c##  jiga\'rti\_mindro\' apa\_jargu\'rANa\_H prati\' shva\_santa\_mava\' dAna\_vaM ha\'n ..
##5.029.05a##  adha\_ kratvA\' maghava\_ntubhya\'M de\_vA anu\_ vishve\' adaduH soma\_peya\'m .
##5.029.05c##  yatsUrya\'sya ha\_rita\_H pata\'ntIH pu\_raH sa\_tIrupa\'rA\_ eta\'she\_ kaH ..
##5.029.06a##  nava\_ yada\'sya nava\_tiM cha\' bho\_gAnsA\_kaM vajre\'Na ma\_ghavA\' vivR^i\_shchat .
##5.029.06c##  archa\_ntIndra\'M ma\_ruta\'H sa\_dhasthe\_ traiShTu\'bhena\_ vacha\'sA bAdhata\_ dyAm ..
##5.029.07a##  sakhA\_ sakhye\' apacha\_ttUya\'ma\_gnira\_sya kratvA\' mahi\_ShA trI sha\_tAni\' .
##5.029.07c##  trI sA\_kamindro\_ manu\'Sha\_H sarA\'Msi su\_taM pi\'badvR^itra\_hatyA\'ya\_ soma\'m ..
##5.029.08a##  trI yachCha\_tA ma\'hi\_ShANA\_magho\_ mAstrI sarA\'Msi ma\_ghavA\' so\_myApA\'H .
##5.029.08c##  kA\_raM na vishve\' ahvanta de\_vA bhara\_mindrA\'ya\_ yadahi\'M ja\_ghAna\' ..
##5.029.09a##  u\_shanA\_ yatsa\'ha\_syai\_3\_\'rayA\'taM gR^i\_hami\'ndra jUjuvA\_nebhi\_rashvai\'H .
##5.029.09c##  va\_nvA\_no atra\' sa\_ratha\'M yayAtha\_ kutse\'na de\_vairava\'norha\_ shuShNa\'m ..
##5.029.10a##  prAnyachcha\_krama\'vR^iha\_H sUrya\'sya\_ kutsA\'yA\_nyadvari\'vo\_ yAta\'ve.akaH .
##5.029.10c##  a\_nAso\_ dasyU\'.NramR^iNo va\_dhena\_ ni du\'ryo\_Na A\'vR^iNa~NmR^i\_dhravA\'chaH ..
##5.029.11a##  stomA\'sastvA\_ gauri\'vIteravardha\_nnara\'ndhayo vaidathi\_nAya\_ pipru\'m .
##5.029.11c##  A tvAmR^i\_jishvA\' sa\_khyAya\' chakre\_ pacha\'npa\_ktIrapi\'ba\_H soma\'masya ..
##5.029.12a##  nava\'gvAsaH su\_taso\'mAsa\_ indra\_M dasha\'gvAso a\_bhya\'rchantya\_rkaiH .
##5.029.12c##  gavya\'M chidU\_rvama\'pi\_dhAna\'vanta\_M taM chi\_nnara\'H shashamA\_nA apa\' vran ..
##5.029.13a##  ka\_tho nu te\_ pari\' charANi vi\_dvAnvI\_ryA\' maghava\_nyA cha\_kartha\' .
##5.029.13c##  yA cho\_ nu navyA\' kR^i\_Nava\'H shaviShTha\_ predu\_ tA te\' vi\_dathe\'Shu bravAma ..
##5.029.14a##  e\_tA vishvA\' chakR^i\_vA.N i\'ndra\_ bhUryapa\'rIto ja\_nuShA\' vI\_rye\'Na .
##5.029.14c##  yA chi\_nnu va\'jrinkR^i\_Navo\' dadhR^i\_ShvAnna te\' va\_rtA tavi\'ShyA asti\_ tasyA\'H ..
##5.029.15a##  indra\_ brahma\' kri\_yamA\'NA juShasva\_ yA te\' shaviShTha\_ navyA\_ aka\'rma .
##5.029.15c##  vastre\'va bha\_drA sukR^i\'tA vasU\_yU ratha\_M na dhIra\_H svapA\' atakSham ..
##5.030.01a##  kva1\_\' sya vI\_raH ko a\'pashya\_dindra\'M su\_khara\'tha\_mIya\'mAna\_M hari\'bhyAm .
##5.030.01c##  yo rA\_yA va\_jrI su\_taso\'mami\_chChantadoko\_ gantA\' puruhU\_ta U\_tI ..
##5.030.02a##  avA\'chachakShaM pa\_dama\'sya sa\_svaru\_graM ni\'dhA\_turanvA\'yami\_chChan .
##5.030.02c##  apR^i\'chChama\_nyA.N u\_ta te ma\' Ahu\_rindra\_M naro\' bubudhA\_nA a\'shema ..
##5.030.03a##  pra nu va\_yaM su\_te yA te\' kR^i\_tAnIndra\_ bravA\'ma\_ yAni\' no\_ jujo\'ShaH .
##5.030.03b##  veda\_davi\'dvA~nChR^i\_Nava\'chcha vi\_dvAnvaha\'te\_.ayaM ma\_ghavA\_ sarva\'senaH ..
##5.030.04a##  sthi\_raM mana\'shchakR^iShe jA\_ta i\'ndra\_ veShIdeko\' yu\_dhaye\_ bhUya\'sashchit .
##5.030.04b##  ashmA\'naM chi\_chChava\'sA didyuto\_ vi vi\_do gavA\'mU\_rvamu\_sriyA\'NAm ..
##5.030.05a##  pa\_ro yattvaM pa\'ra\_ma A\_jani\'ShThAH parA\_vati\_ shrutya\_M nAma\_ bibhra\'t .
##5.030.05c##  ata\'shchi\_dindrA\'dabhayanta de\_vA vishvA\' a\_po a\'jayaddA\_sapa\'tnIH ..
##5.030.06a##  tubhyede\_te ma\_ruta\'H su\_shevA\_ archa\'ntya\_rkaM su\_nvantyandha\'H .
##5.030.06c##  ahi\'mohA\_nama\_pa A\_shayA\'na\_M pra mA\_yAbhi\'rmA\_yina\'M sakSha\_dindra\'H ..
##5.030.07a##  vi ShU mR^idho\' ja\_nuShA\_ dAna\_minva\_nnaha\_ngavA\' maghavansaMchakA\_naH .
##5.030.07c##  atrA\' dA\_sasya\_ namu\'che\_H shiro\_ yadava\'rtayo\_ mana\'ve gA\_tumi\_chChan ..
##5.030.08a##  yuja\_M hi mAmakR^i\'thA\_ Adidi\'ndra\_ shiro\' dA\_sasya\_ namu\'chermathA\_yan .
##5.030.08c##  ashmA\'naM chitsva\_ryaM1\_\' varta\'mAna\_M pra cha\_kriye\'va\_ roda\'sI ma\_rudbhya\'H ..
##5.030.09a##  striyo\_ hi dA\_sa Ayu\'dhAni cha\_kre kiM mA\' karannaba\_lA a\'sya\_ senA\'H .
##5.030.09c##  a\_ntarhyakhya\'du\_bhe a\'sya\_ dhene\_ athopa\_ praidyu\_dhaye\_ dasyu\_mindra\'H ..
##5.030.10a##  samatra\_ gAvo\_.abhito\'.anavante\_heha\' va\_tsairviyu\'tA\_ yadAsa\'n .
##5.030.10c##  saM tA indro\' asR^ijadasya shA\_kairyadI\_M somA\'sa\_H suShu\'tA\_ ama\'ndan ..
##5.030.11a##  yadI\_M somA\' ba\_bhrudhU\'tA\_ ama\'nda\_nnaro\'ravIdvR^iSha\_bhaH sAda\'neShu .
##5.030.11c##  pu\_ra\_Mda\_raH pa\'pi\_vA.N indro\' asya\_ puna\_rgavA\'madadAdu\_sriyA\'NAm ..
##5.030.12a##  bha\_drami\_daM ru\_shamA\' agne akra\_ngavA\'M cha\_tvAri\_ dada\'taH sa\_hasrA\' .
##5.030.12c##  R^i\_Na\_Mcha\_yasya\_ praya\'tA ma\_ghAni\_ pratya\'grabhIShma\_ nR^ita\'masya nR^i\_NAm ..
##5.030.13a##  su\_pesha\'sa\_M mAva\' sR^ija\_ntyasta\_M gavA\'M sa\_hasrai\' ru\_shamA\'so agne .
##5.030.13c##  tI\_vrA indra\'mamamanduH su\_tAso\_.aktorvyu\'ShTau\_ pari\'takmyAyAH ..
##5.030.14a##  auchCha\_tsA rAtrI\_ pari\'takmyA\_ yA.N R^i\'NaMcha\_ye rAja\'ni ru\_shamA\'nAm .
##5.030.14c##  atyo\_ na vA\_jI ra\_ghura\_jyamA\'no ba\_bhrushcha\_tvArya\'sanatsa\_hasrA\' ..
##5.030.15a##  chatu\'Hsahasra\_M gavya\'sya pa\_shvaH pratya\'grabhIShma ru\_shame\'Shvagne .
##5.030.15c##  gha\_rmashchi\'tta\_ptaH pra\_vR^ije\_ ya AsI\'daya\_smaya\_stamvAdA\'ma\_ viprA\'H ..
##5.031.01a##  indro\_ rathA\'ya pra\_vata\'M kR^iNoti\_ yama\_dhyasthA\'nma\_ghavA\' vAja\_yanta\'m .
##5.031.01c##  yU\_theva\' pa\_shvo vyu\'noti go\_pA ari\'ShTo yAti pratha\_maH siShA\'san ..
##5.031.02a##  A pra dra\'va harivo\_ mA vi ve\'na\_H pisha\'~NgarAte a\_bhi na\'H sachasva .
##5.031.02c##  na\_hi tvadi\'ndra\_ vasyo\' a\_nyadastya\'me\_nA.Nshchi\_jjani\'vatashchakartha ..
##5.031.03a##  udyatsaha\_H saha\'sa\_ Aja\'niShTa\_ dedi\'ShTa\_ indra\' indri\_yANi\_ vishvA\' .
##5.031.03c##  prAcho\'dayatsu\_dughA\' va\_vre a\_ntarvi jyoti\'ShA saMvavR^i\_tvattamo\'.avaH ..
##5.031.04a##  ana\'vaste\_ ratha\_mashvA\'ya takSha\_ntvaShTA\_ vajra\'M puruhUta dyu\_manta\'m .
##5.031.04c##  bra\_hmANa\_ indra\'M ma\_haya\'nto a\_rkairava\'rdhaya\_nnaha\'ye\_ hanta\_vA u\' ..
##5.031.05a##  vR^iShNe\_ yatte\_ vR^iSha\'No a\_rkamarchA\_nindra\_ grAvA\'No\_ adi\'tiH sa\_joShA\'H .
##5.031.05c##  a\_na\_shvAso\_ ye pa\_vayo\'.ara\_thA indre\'ShitA a\_bhyava\'rtanta\_ dasyU\'n ..
##5.031.06a##  pra te\_ pUrvA\'Ni\_ kara\'NAni vocha\_M pra nUta\'nA maghava\_nyA cha\_kartha\' .
##5.031.06c##  shaktI\'vo\_ yadvi\_bharA\_ roda\'sI u\_bhe jaya\'nna\_po mana\'ve\_ dAnu\'chitrAH ..
##5.031.07a##  tadinnu te\_ kara\'NaM dasma vi\_prAhi\_M yadghnannojo\_ atrAmi\'mIthAH .
##5.031.07c##  shuShNa\'sya chi\_tpari\' mA\_yA a\'gR^ibhNAH prapi\_tvaM yannapa\_ dasyU\'.NrasedhaH ..
##5.031.08a##  tvama\_po yada\'ve tu\_rvashA\_yAra\'mayaH su\_dughA\'H pA\_ra i\'ndra .
##5.031.08c##  u\_grama\'yAta\_mava\'ho ha\_ kutsa\_M saM ha\_ yadvA\'mu\_shanAra\'nta de\_vAH ..
##5.031.09a##  indrA\'kutsA\_ vaha\'mAnA\_ rathe\_nA vA\_matyA\_ api\_ karNe\' vahantu .
##5.031.09c##  niH ShI\'ma\_dbhyo dhama\'tho\_ niH Sha\_dhasthA\'nma\_ghono\' hR^i\_do va\'ratha\_stamA\'Msi ..
##5.031.10a##  vAta\'sya yu\_ktAnsu\_yuja\'shchi\_dashvA\'nka\_vishchi\'de\_Sho a\'jagannava\_syuH .
##5.031.10c##  vishve\' te\_ atra\' ma\_ruta\_H sakhA\'ya\_ indra\_ brahmA\'Ni\_ tavi\'ShImavardhan ..
##5.031.11a##  sUra\'shchi\_dratha\_M pari\'takmyAyA\_M pUrva\'M kara\_dupa\'raM jUju\_vAMsa\'m .
##5.031.11c##  bhara\'chcha\_krameta\'sha\_H saM ri\'NAti pu\_ro dadha\'tsaniShyati\_ kratu\'M naH ..
##5.031.12a##  AyaM ja\'nA abhi\_chakShe\' jagA\_mendra\_H sakhA\'yaM su\_taso\'mami\_chChan .
##5.031.12c##  vada\_ngrAvAva\_ vedi\'M bhriyAte\_ yasya\' jI\_rama\'dhva\_ryava\_shchara\'nti ..
##5.031.13a##  ye chA\_kana\'nta chA\_kana\'nta\_ nU te martA\' amR^ita\_ mo te aMha\_ Ara\'n .
##5.031.13c##  vA\_va\_ndhi yajyU\'.Nru\_ta teShu\' dhe\_hyojo\_ jane\'Shu\_ yeShu\' te\_ syAma\' ..
##5.032.01a##  ada\'rda\_rutsa\_masR^i\'jo\_ vi khAni\_ tvama\'rNa\_vAnba\'dbadhA\_nA.N a\'ramNAH .
##5.032.01c##  ma\_hAnta\'mindra\_ parva\'ta\_M vi yadvaH sR^i\_jo vi dhArA\_ ava\' dAna\_vaM ha\'n ..
##5.032.02a##  tvamutsA\'.N R^i\_tubhi\'rbadbadhA\_nA.N ara\'Mha\_ Udha\_H parva\'tasya vajrin .
##5.032.02c##  ahi\'M chidugra\_ prayu\'ta\_M shayA\'naM jagha\_nvA.N i\'ndra\_ tavi\'ShImadhatthAH ..
##5.032.03a##  tyasya\' chinmaha\_to nirmR^i\_gasya\_ vadha\'rjaghAna\_ tavi\'ShIbhi\_rindra\'H .
##5.032.03c##  ya eka\_ ida\'pra\_tirmanya\'mAna\_ Ada\'smAda\_nyo a\'janiShTa\_ tavyA\'n ..
##5.032.04a##  tyaM chi\'deShAM sva\_dhayA\_ mada\'ntaM mi\_ho napA\'taM su\_vR^idha\'M tamo\_gAm .
##5.032.04c##  vR^iSha\'prabharmA dAna\_vasya\_ bhAma\_M vajre\'Na va\_jrI ni ja\'ghAna\_ shuShNa\'m ..
##5.032.05a##  tyaM chi\'dasya\_ kratu\'bhi\_rniSha\'ttamama\_rmaNo\' vi\_dadida\'sya\_ marma\' .
##5.032.05c##  yadI\'M sukShatra\_ prabhR^i\'tA\_ mada\'sya\_ yuyu\'tsanta\_M tama\'si ha\_rmye dhAH ..
##5.032.06a##  tyaM chi\'di\_tthA ka\'tpa\_yaM shayA\'namasU\_rye tama\'si vAvR^idhA\_nam .
##5.032.06c##  taM chi\'nmandA\_no vR^i\'Sha\_bhaH su\_tasyo\_chchairindro\' apa\_gUryA\' jaghAna ..
##5.032.07a##  udyadindro\' maha\_te dA\'na\_vAya\_ vadha\_ryami\'ShTa\_ saho\_ apra\'tItam .
##5.032.07c##  yadI\_M vajra\'sya\_ prabhR^i\'tau da\_dAbha\_ vishva\'sya ja\_ntora\'dha\_maM cha\'kAra ..
##5.032.08a##  tyaM chi\_darNa\'M madhu\_paM shayA\'namasi\_nvaM va\_vraM mahyAda\'du\_graH .
##5.032.08c##  a\_pAda\'ma\_traM ma\'ha\_tA va\_dhena\_ ni du\'ryo\_Na A\'vR^iNa~NmR^i\_dhravA\'cham ..
##5.032.09a##  ko a\'sya\_ shuShma\_M tavi\'ShIM varAta\_ eko\_ dhanA\' bharate\_ apra\'tItaH .
##5.032.09c##  i\_me chi\'dasya\_ jraya\'so\_ nu de\_vI indra\_syauja\'so bhi\_yasA\' jihAte ..
##5.032.10a##  nya\'smai de\_vI svadhi\'tirjihIta\_ indrA\'ya gA\_turu\'sha\_tIva\' yeme .
##5.032.10c##  saM yadojo\' yu\_vate\_ vishva\'mAbhi\_ranu\' sva\_dhAvne\' kShi\_tayo\' namanta ..
##5.032.11a##  eka\_M nu tvA\_ satpa\'ti\_M pA~ncha\'janyaM jA\_taM shR^i\'Nomi ya\_shasa\_M jane\'Shu .
##5.032.11c##  taM me\' jagR^ibhra A\_shaso\_ navi\'ShThaM do\_ShA vasto\_rhava\'mAnAsa\_ indra\'m ..
##5.032.12a##  e\_vA hi tvAmR^i\'tu\_thA yA\_taya\'ntaM ma\_ghA vipre\'bhyo\_ dada\'taM shR^i\_Nomi\' .
##5.032.12c##  kiM te\' bra\_hmANo\' gR^ihate\_ sakhA\'yo\_ ye tvA\_yA ni\'da\_dhuH kAma\'mindra ..
##5.033.01a##  mahi\' ma\_he ta\_vase\' dIdhye\_ nR^InindrA\'ye\_tthA ta\_vase\_ ata\'vyAn .
##5.033.01c##  yo a\'smai suma\_tiM vAja\'sAtau stu\_to jane\' sama\_rya\'shchi\_keta\' ..
##5.033.02a##  sa tvaM na\' indra dhiyasA\_no a\_rkairharI\'NAM vR^iSha\_nyoktra\'mashreH .
##5.033.02c##  yA i\_tthA ma\'ghava\_nnanu\_ joSha\_M vakSho\' a\_bhi prAryaH sa\'kShi\_ janA\'n ..
##5.033.03a##  na te ta\' indrA\_bhya1\_\'smadR^i\_ShvAyu\'ktAso abra\_hmatA\_ yadasa\'n .
##5.033.03c##  tiShThA\_ ratha\_madhi\_ taM va\'jraha\_stA ra\_shmiM de\'va yamase\_ svashva\'H ..
##5.033.04a##  pu\_rU yatta\' indra\_ santyu\_kthA gave\' cha\_kartho\_rvarA\'su\_ yudhya\'n .
##5.033.04c##  ta\_ta\_kShe sUryA\'ya chi\_doka\'si\_ sve vR^iShA\' sa\_matsu\' dA\_sasya\_ nAma\' chit ..
##5.033.05a##  va\_yaM te ta\' indra\_ ye cha\_ nara\_H shardho\' jaj~nA\_nA yA\_tAshcha\_ rathA\'H .
##5.033.05c##  AsmA~nja\'gamyAdahishuShma\_ satvA\_ bhago\_ na havya\'H prabhR^i\_theShu\_ chAru\'H ..
##5.033.06a##  pa\_pR^i\_kSheNya\'mindra\_ tve hyojo\' nR^i\_mNAni\' cha nR^i\_tamA\'no\_ ama\'rtaH .
##5.033.06c##  sa na\_ enI\'M vasavAno ra\_yiM dA\_H prAryaH stu\'She tuvima\_ghasya\_ dAna\'m ..
##5.033.07a##  e\_vA na\' indro\_tibhi\'rava pA\_hi gR^i\'Na\_taH shU\'ra kA\_rUn .
##5.033.07c##  u\_ta tvacha\_M dada\'to\_ vAja\'sAtau piprI\_hi madhva\_H suShu\'tasya\_ chAro\'H ..
##5.033.08a##  u\_ta tye mA\' pauruku\_tsyasya\' sU\_restra\_sada\'syorhira\_Nino\_ rarA\'NAH .
##5.033.08c##  vaha\'ntu mA\_ dasha\_ shyetA\'so asya gairikShi\_tasya\_ kratu\'bhi\_rnu sa\'shche ..
##5.033.09a##  u\_ta tye mA\' mAru\_tAshva\'sya\_ shoNA\_H kratvA\'maghAso vi\_datha\'sya rA\_tau .
##5.033.09c##  sa\_hasrA\' me\_ chyava\'tAno\_ dadA\'na AnU\_kama\_ryo vapu\'She\_ nArcha\'t ..
##5.033.10a##  u\_ta tye mA\' dhva\_nya\'sya\_ juShTA\' lakShma\_Nya\'sya su\_rucho\_ yatA\'nAH .
##5.033.10c##  ma\_hnA rA\_yaH sa\_Mvara\'Nasya\_ R^iShe\'rvra\_jaM na gAva\_H praya\'tA\_ api\' gman ..
##5.034.01a##  ajA\'tashatruma\_jarA\_ sva\'rva\_tyanu\' sva\_dhAmi\'tA da\_smamI\'yate .
##5.034.01c##  su\_nota\'na\_ pacha\'ta\_ brahma\'vAhase puruShTu\_tAya\' prata\_raM da\'dhAtana ..
##5.034.02a##  A yaH some\'na ja\_Thara\_mapi\'pra\_tAma\'ndata ma\_ghavA\_ madhvo\_ andha\'saH .
##5.034.02c##  yadI\'M mR^i\_gAya\_ hanta\'ve ma\_hAva\'dhaH sa\_hasra\'bhR^iShTimu\_shanA\' va\_dhaM yama\'t ..
##5.034.03a##  yo a\'smai ghra\_Msa u\_ta vA\_ ya Udha\'ni\_ soma\'M su\_noti\_ bhava\'ti dyu\_mA.N aha\' .
##5.034.03c##  apA\'pa sha\_krasta\'ta\_nuShTi\'mUhati ta\_nUshu\'bhraM ma\_ghavA\_ yaH ka\'vAsa\_khaH ..
##5.034.04a##  yasyAva\'dhItpi\_tara\_M yasya\' mA\_tara\_M yasya\' sha\_kro bhrAta\'ra\_M nAta\' IShate .
##5.034.04c##  vetIdva\'sya\_ praya\'tA yataMka\_ro na kilbi\'ShAdIShate\_ vasva\' Aka\_raH ..
##5.034.05a##  na pa\_~nchabhi\'rda\_shabhi\'rvaShTyA\_rabha\_M nAsu\'nvatA sachate\_ puShya\'tA cha\_na .
##5.034.05c##  ji\_nAti\_ veda\'mu\_yA hanti\' vA\_ dhuni\_rA de\'va\_yuM bha\'jati\_ goma\'ti vra\_je ..
##5.034.06a##  vi\_tvakSha\'Na\_H samR^i\'tau chakramAsa\_jo.asu\'nvato\_ viShu\'NaH sunva\_to vR^i\_dhaH .
##5.034.06c##  indro\_ vishva\'sya dami\_tA vi\_bhISha\'No yathAva\_shaM na\'yati\_ dAsa\_mArya\'H ..
##5.034.07a##  samI\'M pa\_Nera\'jati\_ bhoja\'naM mu\_She vi dA\_shuShe\' bhajati sU\_nara\_M vasu\' .
##5.034.07c##  du\_rge cha\_na dhri\'yate\_ vishva\_ A pu\_ru jano\_ yo a\'sya\_ tavi\'ShI\_machu\'krudhat ..
##5.034.08a##  saM yajjanau\' su\_dhanau\' vi\_shvasha\'rdhasA\_vave\_dindro\' ma\_ghavA\_ goShu\' shu\_bhriShu\' .
##5.034.08c##  yuja\_M hya1\_\'nyamakR^i\'ta pravepa\_nyudI\_M gavya\'M sR^ijate\_ satva\'bhi\_rdhuni\'H ..
##5.034.09a##  sa\_ha\_sra\_sAmAgni\'veshiM gR^iNIShe\_ shatri\'magna upa\_mAM ke\_tuma\_ryaH .
##5.034.09c##  tasmA\_ Apa\'H sa\_Myata\'H pIpayanta\_ tasmi\'nkSha\_tramama\'vattve\_Shama\'stu ..
##5.035.01a##  yaste\_ sAdhi\_ShTho.ava\'sa\_ indra\_ kratu\_ShTamA bha\'ra .
##5.035.01c##  a\_smabhya\'M charShaNI\_saha\_M sasni\_M vAje\'Shu du\_ShTara\'m ..
##5.035.02a##  yadi\'ndra te\_ chata\'sro\_ yachChU\'ra\_ santi\' ti\_sraH .
##5.035.02c##  yadvA\_ pa~ncha\' kShitI\_nAmava\_statsu na\_ A bha\'ra ..
##5.035.03a##  A te.avo\_ vare\'Nya\_M vR^iSha\'ntamasya hUmahe .
##5.035.03c##  vR^iSha\'jUti\_rhi ja\'j~ni\_Sha A\_bhUbhi\'rindra tu\_rvaNi\'H ..
##5.035.04a##  vR^iShA\_ hyasi\_ rAdha\'se jaj~ni\_She vR^iShNi\' te\_ shava\'H .
##5.035.04c##  svakSha\'traM te dhR^i\_Shanmana\'H satrA\_hami\'ndra\_ pauMsya\'m ..
##5.035.05a##  tvaM tami\'ndra\_ martya\'mamitra\_yanta\'madrivaH .
##5.035.05c##  sa\_rva\_ra\_thA sha\'takrato\_ ni yA\'hi shavasaspate ..
##5.035.06a##  tvAmidvR^i\'trahantama\_ janA\'so vR^i\_ktaba\'rhiShaH .
##5.035.06c##  u\_graM pU\_rvIShu\' pU\_rvyaM hava\'nte\_ vAja\'sAtaye ..
##5.035.07a##  a\_smAka\'mindra du\_ShTara\'M puro\_yAvA\'namA\_jiShu\' .
##5.035.07c##  sa\_yAvA\'na\_M dhane\'dhane vAja\_yanta\'mavA\_ ratha\'m ..
##5.035.08a##  a\_smAka\'mi\_ndrehi\' no\_ ratha\'mavA\_ pura\'MdhyA .
##5.035.08c##  va\_yaM sha\'viShTha\_ vArya\'M di\_vi shravo\' dadhImahi di\_vi stoma\'M manAmahe ..
##5.036.01a##  sa A ga\'ma\_dindro\_ yo vasU\'nA\_M chike\'ta\_ddAtu\_M dAma\'no rayI\_NAm .
##5.036.01c##  dha\_nva\_cha\_ro na vaMsa\'gastR^iShA\_Nashcha\'kamA\_naH pi\'batu du\_gdhama\_Mshum ..
##5.036.02a##  A te\_ hanU\' harivaH shUra\_ shipre\_ ruha\_tsomo\_ na parva\'tasya pR^i\_ShThe .
##5.036.02c##  anu\' tvA rAja\_nnarva\'to\_ na hi\_nvangI\_rbhirma\'dema puruhUta\_ vishve\' ..
##5.036.03a##  cha\_kraM na vR^i\_ttaM pu\'ruhUta vepate\_ mano\' bhi\_yA me\_ ama\'te\_rida\'drivaH .
##5.036.03c##  rathA\_dadhi\' tvA jari\_tA sa\'dAvR^idha ku\_vinnu sto\'ShanmaghavanpurU\_vasu\'H ..
##5.036.04a##  e\_Sha grAve\'va jari\_tA ta\' i\_ndreya\'rti\_ vAcha\'M bR^i\_hadA\'shuShA\_NaH .
##5.036.04c##  pra sa\_vyena\' maghava\_nyaMsi\' rA\_yaH pra da\'kShi\_Niddha\'rivo\_ mA vi ve\'naH ..
##5.036.05a##  vR^iShA\' tvA\_ vR^iSha\'NaM vardhatu\_ dyaurvR^iShA\_ vR^iSha\'bhyAM vahase\_ hari\'bhyAm .
##5.036.05c##  sa no\_ vR^iShA\_ vR^iSha\'rathaH sushipra\_ vR^iSha\'krato\_ vR^iShA\' vajri\_nbhare\' dhAH ..
##5.036.06a##  yo rohi\'tau vA\_jinau\' vA\_jinI\'vAntri\_bhiH sha\_taiH sacha\'mAnA\_vadi\'ShTa .
##5.036.06c##  yUne\_ sama\'smai kShi\_tayo\' namantAM shru\_tara\'thAya maruto duvo\_yA ..
##5.037.01a##  saM bhA\_nunA\' yatate\_ sUrya\'syA\_juhvA\'no ghR^i\_tapR^i\'ShTha\_H sva~nchA\'H .
##5.037.01c##  tasmA\_ amR^i\'dhrA u\_Shaso\_ vyu\'chChA\_nya indrA\'ya su\_navA\_metyAha\' ..
##5.037.02a##  sami\'ddhAgnirvanavatstI\_rNaba\'rhiryu\_ktagrA\'vA su\_taso\'mo jarAte .
##5.037.02c##  grAvA\'No\_ yasye\'Shi\_raM vada\_ntyaya\'dadhva\_ryurha\_viShAva\_ sindhu\'m ..
##5.037.03a##  va\_dhUri\_yaM pati\'mi\_chChantye\'ti\_ ya I\_M vahA\'te\_ mahi\'ShImiShi\_rAm .
##5.037.03c##  Asya\' shravasyA\_dratha\_ A cha\' ghoShAtpu\_rU sa\_hasrA\_ pari\' vartayAte ..
##5.037.04a##  na sa rAjA\' vyathate\_ yasmi\_nnindra\'stI\_vraM soma\_M piba\'ti\_ gosa\'khAyam .
##5.037.04c##  A sa\'tva\_nairaja\'ti\_ hanti\' vR^i\_traM kSheti\' kShi\_tIH su\_bhago\_ nAma\_ puShya\'n ..
##5.037.05a##  puShyA\_tkSheme\' a\_bhi yoge\' bhavAtyu\_bhe vR^itau\' saMya\_tI saM ja\'yAti .
##5.037.05c##  pri\_yaH sUrye\' pri\_yo a\_gnA bha\'vAti\_ ya indrA\'ya su\_taso\'mo\_ dadA\'shat ..
##5.038.01a##  u\_roShTa\' indra\_ rAdha\'so vi\_bhvI rA\_tiH sha\'takrato .
##5.038.01c##  adhA\' no vishvacharShaNe dyu\_mnA su\'kShatra maMhaya ..
##5.038.02a##  yadI\'mindra shra\_vAyya\_miSha\'M shaviShTha dadhi\_She .
##5.038.02c##  pa\_pra\_the dI\'rgha\_shrutta\'ma\_M hira\'NyavarNa du\_ShTara\'m ..
##5.038.03a##  shuShmA\'so\_ ye te\' adrivo me\_hanA\' keta\_sApa\'H .
##5.038.03c##  u\_bhA de\_vAva\_bhiShTa\'ye di\_vashcha\_ gmashcha\' rAjathaH ..
##5.038.04a##  u\_to no\' a\_sya kasya\' chi\_ddakSha\'sya\_ tava\' vR^itrahan .
##5.038.04c##  a\_smabhya\'M nR^i\_mNamA bha\'rA\_smabhya\'M nR^imaNasyase ..
##5.038.05a##  nU ta\' A\_bhira\_bhiShTi\'bhi\_stava\_ sharma\'~nChatakrato .
##5.038.05c##  indra\_ syAma\' sugo\_pAH shUra\_ syAma\' sugo\_pAH ..
##5.039.01a##  yadi\'ndra chitra me\_hanAsti\_ tvAdA\'tamadrivaH .
##5.039.01c##  rAdha\_stanno\' vidadvasa ubhayAha\_styA bha\'ra ..
##5.039.02a##  yanmanya\'se\_ vare\'Nya\_mindra\' dyu\_kShaM tadA bha\'ra .
##5.039.02c##  vi\_dyAma\_ tasya\' te va\_yamakU\'pArasya dA\_vane\' ..
##5.039.03a##  yatte\' di\_tsu pra\_rAdhya\_M mano\_ asti\' shru\_taM bR^i\_hat .
##5.039.03c##  tena\' dR^i\_LhA chi\'dadriva\_ A vAja\'M darShi sA\_taye\' ..
##5.039.04a##  maMhi\'ShThaM vo ma\_ghonA\_M rAjA\'naM charShaNI\_nAm .
##5.039.04c##  indra\_mupa\_ prasha\'staye pU\_rvIbhi\'rjujuShe\_ gira\'H ..
##5.039.05a##  asmA\_ itkAvya\_M vacha\' u\_kthamindrA\'ya\_ shaMsya\'m .
##5.039.05c##  tasmA\' u\_ brahma\'vAhase\_ giro\' vardha\_ntyatra\'yo\_ gira\'H shumbha\_ntyatra\'yaH ..
##5.040.01a##  A yA\_hyadri\'bhiH su\_taM soma\'M somapate piba .
##5.040.01c##  vR^iSha\'nnindra\_ vR^iSha\'bhirvR^itrahantama ..
##5.040.02a##  vR^iShA\_ grAvA\_ vR^iShA\_ mado\_ vR^iShA\_ somo\' a\_yaM su\_taH .
##5.040.02c##  vR^iSha\'nnindra\_ vR^iSha\'bhirvR^itrahantama ..
##5.040.03a##  vR^iShA\' tvA\_ vR^iSha\'NaM huve\_ vajri\'~nchi\_trAbhi\'rU\_tibhi\'H .
##5.040.03c##  vR^iSha\'nnindra\_ vR^iSha\'bhirvR^itrahantama ..
##5.040.04a##  R^i\_jI\_ShI va\_jrI vR^i\'Sha\_bhastu\'rA\_ShAT Chu\_ShmI rAjA\' vR^itra\_hA so\'ma\_pAvA\' .
##5.040.04c##  yu\_ktvA hari\'bhyA\_mupa\' yAsada\_rvA~NmAdhya\'Mdine\_ sava\'ne matsa\_dindra\'H ..
##5.040.05a##  yattvA\' sUrya\_ sva\'rbhAnu\_stama\_sAvi\'dhyadAsu\_raH .
##5.040.05c##  akShe\'travi\_dyathA\' mu\_gdho bhuva\'nAnyadIdhayuH ..
##5.040.06a##  sva\'rbhAno\_radha\_ yadi\'ndra mA\_yA a\_vo di\_vo varta\'mAnA a\_vAha\'n .
##5.040.06c##  gU\_LhaM sUrya\_M tama\_sApa\'vratena tu\_rIye\'Na\_ brahma\'NAvinda\_datri\'H ..
##5.040.07a##  mA mAmi\_maM tava\_ santa\'matra ira\_syA dru\_gdho bhi\_yasA\_ ni gA\'rIt .
##5.040.07c##  tvaM mi\_tro a\'si sa\_tyarA\'dhA\_stau me\_hAva\'ta\_M varu\'Nashcha\_ rAjA\' ..
##5.040.08a##  grAvNo\' bra\_hmA yu\'yujA\_naH sa\'pa\_ryankI\_riNA\' de\_vAnnama\'sopa\_shikSha\'n .
##5.040.08c##  atri\_H sUrya\'sya di\_vi chakShu\_rAdhA\_tsva\'rbhAno\_rapa\' mA\_yA a\'ghukShat ..
##5.040.09a##  yaM vai sUrya\_M sva\'rbhAnu\_stama\_sAvi\'dhyadAsu\_raH .
##5.040.09c##  atra\'ya\_stamanva\'vindanna\_hya1\_\'nye asha\'knuvan ..
##5.041.01a##  ko nu vA\'M mitrAvaruNAvR^itA\_yandi\_vo vA\' ma\_haH pArthi\'vasya vA\_ de .
##5.041.01c##  R^i\_tasya\' vA\_ sada\'si\_ trAsI\'thAM no yaj~nAya\_te vA\' pashu\_Sho na vAjA\'n ..
##5.041.02a##  te no\' mi\_tro varu\'No arya\_mAyurindra\' R^ibhu\_kShA ma\_ruto\' juShanta .
##5.041.02c##  namo\'bhirvA\_ ye dadha\'te suvR^i\_ktiM stoma\'M ru\_drAya\' mI\_LhuShe\' sa\_joShA\'H ..
##5.041.03a##  A vA\_M yeShThA\'shvinA hu\_vadhyai\_ vAta\'sya\_ patma\_nrathya\'sya pu\_ShTau .
##5.041.03c##  u\_ta vA\' di\_vo asu\'rAya\_ manma\_ prAndhA\'MsIva\_ yajya\'ve bharadhvam ..
##5.041.04a##  pra sa\_kShaNo\' di\_vyaH kaNva\'hotA tri\_to di\_vaH sa\_joShA\_ vAto\' a\_gniH .
##5.041.04c##  pU\_ShA bhaga\'H prabhR^i\_the vi\_shvabho\'jA A\_jiM na ja\'gmurA\_shva\'shvatamAH ..
##5.041.05a##  pra vo\' ra\_yiM yu\_ktAshva\'M bharadhvaM rA\_ya eShe.ava\'se dadhIta\_ dhIH .
##5.041.05c##  su\_sheva\_ evai\'raushi\_jasya\_ hotA\_ ye va\_ evA\' marutastu\_rANA\'m ..
##5.041.06a##  pra vo\' vA\_yuM ra\'tha\_yuja\'M kR^iNudhva\_M pra de\_vaM vipra\'M pani\_tAra\'ma\_rkaiH .
##5.041.06c##  i\_Shu\_dhyava\' R^ita\_sApa\_H pura\'MdhI\_rvasvI\'rno\_ atra\_ patnI\_rA dhi\_ye dhu\'H ..
##5.041.07a##  upa\' va\_ eShe\_ vandye\'bhiH shU\_ShaiH pra ya\_hvI di\_vashchi\_taya\'dbhira\_rkaiH .
##5.041.07c##  u\_ShAsA\_naktA\' vi\_duShI\'va\_ vishva\_mA hA\' vahato\_ martyA\'ya ya\_j~nam ..
##5.041.08a##  a\_bhi vo\' arche po\_ShyAva\'to\_ nR^InvAsto\_Shpati\_M tvaShTA\'ra\_M rarA\'NaH .
##5.041.08c##  dhanyA\' sa\_joShA\' dhi\_ShaNA\_ namo\'bhi\_rvana\_spatI\_.NroSha\'dhI rA\_ya eShe\' ..
##5.041.09a##  tu\_je na\_stane\_ parva\'tAH santu\_ svaita\'vo\_ ye vasa\'vo\_ na vI\_rAH .
##5.041.09c##  pa\_ni\_ta A\_ptyo ya\'ja\_taH sadA\' no\_ vardhA\'nna\_H shaMsa\_M naryo\' a\_bhiShTau\' ..
##5.041.10a##  vR^iShNo\' astoShi bhU\_myasya\_ garbha\'M tri\_to napA\'tama\_pAM su\'vR^i\_kti .
##5.041.10c##  gR^i\_NI\_te a\_gnire\_tarI\_ na shU\_ShaiH sho\_chiShke\'sho\_ ni ri\'NAti\_ vanA\' ..
##5.041.11a##  ka\_thA ma\_he ru\_driyA\'ya bravAma\_ kadrA\_ye chi\'ki\_tuShe\_ bhagA\'ya .
##5.041.11c##  Apa\_ oSha\'dhIru\_ta no\'.avantu\_ dyaurvanA\' gi\_rayo\' vR^i\_kShake\'shAH ..
##5.041.12a##  shR^i\_Notu\' na U\_rjAM pati\_rgira\_H sa nabha\_starI\'yA.N iShi\_raH pari\'jmA .
##5.041.12c##  shR^i\_NvantvApa\_H puro\_ na shu\_bhrAH pari\_ srucho\' babR^ihA\_NasyAdre\'H ..
##5.041.13a##  vi\_dA chi\_nnu ma\'hAnto\_ ye va\_ evA\_ bravA\'ma dasmA\_ vArya\_M dadhA\'nAH .
##5.041.13c##  vaya\'shcha\_na su\_bhva1\_\' Ava\' yanti kShu\_bhA marta\_manu\'yataM vadha\_snaiH ..
##5.041.14a##  A daivyA\'ni\_ pArthi\'vAni\_ janmA\_pashchAchChA\_ suma\'khAya vocham .
##5.041.14c##  vardha\'ntA\_M dyAvo\_ gira\'shcha\_ndrAgrA\' u\_dA va\'rdhantAma\_bhiShA\'tA\_ arNA\'H ..
##5.041.15a##  pa\_depa\'de me jari\_mA ni dhA\'yi\_ varU\'trI vA sha\_krA yA pA\_yubhi\'shcha .
##5.041.15c##  siSha\'ktu mA\_tA ma\_hI ra\_sA na\_H smatsU\_ribhi\'rR^iju\_hasta\' R^iju\_vani\'H ..
##5.041.16a##  ka\_thA dA\'shema\_ nama\'sA su\_dAnU\'neva\_yA ma\_ruto\_ achCho\'ktau\_ prashra\'vaso ma\_ruto\_ achCho\'ktau .
##5.041.16c##  mA no.ahi\'rbu\_dhnyo\' ri\_She dhA\'da\_smAka\'M bhUdupamAti\_vani\'H ..
##5.041.17a##  iti\' chi\_nnu pra\_jAyai\' pashu\_matyai\_ devA\'so\_ vana\'te\_ martyo\' va\_ A de\'vAso vanate\_ martyo\' vaH .
##5.041.17c##  atrA\' shi\_vAM ta\_nvo\' dhA\_sima\_syA ja\_rAM chi\'nme\_ nirR^i\'tirjagrasIta ..
##5.041.18a##  tAM vo\' devAH suma\_timU\_rjaya\'ntI\_miSha\'mashyAma vasava\_H shasA\_ goH .
##5.041.18c##  sA na\'H su\_dAnu\'rmR^i\_Laya\'ntI de\_vI prati\_ drava\'ntI suvi\_tAya\' gamyAH ..
##5.041.19a##  a\_bhi na\_ iLA\' yU\_thasya\' mA\_tA smanna\_dIbhi\'ru\_rvashI\' vA gR^iNAtu .
##5.041.19c##  u\_rvashI\' vA bR^ihaddi\_vA gR^i\'NA\_nAbhyU\'rNvA\_nA pra\'bhR^i\_thasyA\_yoH ..
##5.041.20a##  siSha\'ktu na Urja\_vya\'sya pu\_ShTeH ..
##5.042.01a##  pra shaMta\'mA\_ varu\'Na\_M dIdhi\'tI\_ gIrmi\_traM bhaga\_madi\'tiM nU\_nama\'shyAH .
##5.042.01c##  pR^iSha\'dyoni\_H pa~ncha\'hotA shR^iNo\_tvatU\'rtapanthA\_ asu\'ro mayo\_bhuH ..
##5.042.02a##  prati\' me\_ stoma\_madi\'tirjagR^ibhyAtsU\_nuM na mA\_tA hR^idya\'M su\_sheva\'m .
##5.042.02c##  brahma\' pri\_yaM de\_vahi\'ta\_M yadastya\_haM mi\_tre varu\'Ne\_ yanma\'yo\_bhu ..
##5.042.03a##  udI\'raya ka\_vita\'maM kavI\_nAmu\_nattai\'nama\_bhi madhvA\' ghR^i\_tena\' .
##5.042.03c##  sa no\_ vasU\'ni\_ praya\'tA hi\_tAni\' cha\_ndrANi\' de\_vaH sa\'vi\_tA su\'vAti ..
##5.042.04a##  sami\'ndra No\_ mana\'sA neShi\_ gobhi\_H saM sU\_ribhi\'rhariva\_H saM sva\_sti .
##5.042.04c##  saM brahma\'NA de\_vahi\'ta\_M yadasti\_ saM de\_vAnA\'M suma\_tyA ya\_j~niyA\'nAm ..
##5.042.05a##  de\_vo bhaga\'H savi\_tA rA\_yo aMsha\_ indro\' vR^i\_trasya\' sa\_Mjito\_ dhanA\'nAm .
##5.042.05c##  R^i\_bhu\_kShA vAja\' u\_ta vA\_ pura\'Mdhi\_rava\'ntu no a\_mR^itA\'sastu\_rAsa\'H ..
##5.042.06a##  ma\_rutva\'to\_ apra\'tItasya ji\_ShNorajU\'ryata\_H pra bra\'vAmA kR^i\_tAni\' .
##5.042.06c##  na te\_ pUrve\' maghava\_nnApa\'rAso\_ na vI\_ryaM1\_\' nUta\'na\_H kashcha\_nApa\' ..
##5.042.07a##  upa\' stuhi pratha\_maM ra\'tna\_dheya\_M bR^iha\_spati\'M sani\_tAra\_M dhanA\'nAm .
##5.042.07c##  yaH shaMsa\'te stuva\_te shambha\'viShThaH purU\_vasu\'rA\_gama\_jjohu\'vAnam ..
##5.042.08a##  tavo\_tibhi\_H sacha\'mAnA\_ ari\'ShTA\_ bR^iha\'spate ma\_ghavA\'naH su\_vIrA\'H .
##5.042.08c##  ye a\'shva\_dA u\_ta vA\_ santi\' go\_dA ye va\'stra\_dAH su\_bhagA\_steShu\_ rAya\'H ..
##5.042.09a##  vi\_sa\_rmANa\'M kR^iNuhi vi\_ttame\'ShA\_M ye bhu\_~njate\_ apR^i\'Nanto na u\_kthaiH .
##5.042.09c##  apa\'vratAnprasa\_ve vA\'vR^idhA\_nAnbra\'hma\_dviSha\_H sUryA\'dyAvayasva ..
##5.042.10a##  ya oha\'te ra\_kShaso\' de\_vavI\'tAvacha\_krebhi\_staM ma\'ruto\_ ni yA\'ta .
##5.042.10c##  yo va\_H shamI\'M shashamA\_nasya\_ nindA\'ttu\_chChyAnkAmA\'nkarate siShvidA\_naH ..
##5.042.11a##  tamu\' ShTuhi\_ yaH svi\_ShuH su\_dhanvA\_ yo vishva\'sya\_ kShaya\'ti bheSha\_jasya\' .
##5.042.11c##  yakShvA\' ma\_he sau\'mana\_sAya\' ru\_draM namo\'bhirde\_vamasu\'raM duvasya ..
##5.042.12a##  damU\'naso a\_paso\_ ye su\_hastA\_ vR^iShNa\_H patnI\'rna\_dyo\' vibhvata\_ShTAH .
##5.042.12c##  sara\'svatI bR^ihaddi\_vota rA\_kA da\'sha\_syantI\'rvarivasyantu shu\_bhrAH ..
##5.042.13a##  pra sU ma\_he su\'shara\_NAya\' me\_dhAM gira\'M bhare\_ navya\'sI\_M jAya\'mAnAm .
##5.042.13c##  ya A\'ha\_nA du\'hi\_turva\_kShaNA\'su rU\_pA mi\'nA\_no akR^i\'Nodi\_daM na\'H ..
##5.042.14a##  pra su\'ShTu\_tiH sta\_naya\'ntaM ru\_vanta\'mi\_Laspati\'M jaritarnU\_nama\'shyAH .
##5.042.14c##  yo a\'bdi\_mA.N u\'dani\_mA.N iya\'rti\_ pra vi\_dyutA\_ roda\'sI u\_kShamA\'NaH ..
##5.042.15a##  e\_Sha stomo\_ mAru\'ta\_M shardho\_ achChA\' ru\_drasya\' sU\_nU.Nryu\'va\_nyU.Nruda\'shyAH .
##5.042.15c##  kAmo\' rA\_ye ha\'vate mA sva\_styupa\' stuhi\_ pR^iSha\'dashvA.N a\_yAsa\'H ..
##5.042.16a##  praiSha stoma\'H pR^ithi\_vIma\_ntari\'kSha\_M vana\_spatI\_.NroSha\'dhI rA\_ye a\'shyAH .
##5.042.16c##  de\_vode\'vaH su\_havo\' bhUtu\_ mahya\_M mA no\' mA\_tA pR^i\'thi\_vI du\'rma\_tau dhA\'t ..
##5.042.17a##  u\_rau de\'vA anibA\_dhe syA\'ma ..
##5.042.18a##  sama\_shvino\_rava\'sA\_ nUta\'nena mayo\_bhuvA\' su\_praNI\'tI gamema .
##5.042.18c##  A no\' ra\_yiM va\'hata\_mota vI\_rAnA vishvA\'nyamR^itA\_ saubha\'gAni ..
##5.043.01a##  A dhe\_nava\_H paya\'sA\_ tUrNya\'rthA\_ ama\'rdhantI\_rupa\' no yantu\_ madhvA\' .
##5.043.01c##  ma\_ho rA\_ye bR^i\'ha\_tIH sa\_pta vipro\' mayo\_bhuvo\' jari\_tA jo\'havIti ..
##5.043.02a##  A su\'ShTu\_tI nama\'sA varta\_yadhyai\_ dyAvA\_ vAjA\'ya pR^ithi\_vI amR^i\'dhre .
##5.043.02c##  pi\_tA mA\_tA madhu\'vachAH su\_hastA\_ bhare\'bhare no ya\_shasA\'vaviShTAm ..
##5.043.03a##  adhva\'ryavashchakR^i\_vAMso\_ madhU\'ni\_ pra vA\_yave\' bharata\_ chAru\' shu\_kram .
##5.043.03c##  hote\'va naH pratha\_maH pA\'hya\_sya deva\_ madhvo\' rari\_mA te\_ madA\'ya ..
##5.043.04a##  dasha\_ kShipo\' yu~njate bA\_hU adri\_M soma\'sya\_ yA sha\'mi\_tArA\' su\_hastA\' .
##5.043.04c##  madhvo\_ rasa\'M su\_gabha\'stirgiri\_ShThAM chani\'shchadadduduhe shu\_krama\_MshuH ..
##5.043.05a##  asA\'vi te jujuShA\_NAya\_ soma\_H kratve\_ dakShA\'ya bR^iha\_te madA\'ya .
##5.043.05c##  harI\_ rathe\' su\_dhurA\_ yoge\' a\_rvAgindra\' pri\_yA kR^i\'Nuhi hU\_yamA\'naH ..
##5.043.06a##  A no\' ma\_hIma\_rama\'tiM sa\_joShA\_ gnAM de\_vIM nama\'sA rA\_taha\'vyAm .
##5.043.06c##  madho\_rmadA\'ya bR^iha\_tImR^i\'ta\_j~nAmAgne\' vaha pa\_thibhi\'rdeva\_yAnai\'H ..
##5.043.07a##  a\_~njanti\_ yaM pra\_thaya\'nto\_ na viprA\' va\_pAva\'nta\_M nAgninA\_ tapa\'ntaH .
##5.043.07c##  pi\_turna pu\_tra u\_pasi\_ preShTha\_ A gha\_rmo a\_gnimR^i\_taya\'nnasAdi ..
##5.043.08a##  achChA\' ma\_hI bR^i\'ha\_tI shaMta\'mA\_ gIrdU\_to na ga\'ntva\_shvinA\' hu\_vadhyai\' .
##5.043.08c##  ma\_yo\_bhuvA\' sa\_rathA yA\'tama\_rvAgga\_ntaM ni\_dhiM dhura\'mA\_Nirna nAbhi\'m ..
##5.043.09a##  pra tavya\'so\_ nama\'+uktiM tu\_rasyA\_haM pU\_ShNa u\_ta vA\_yora\'dikShi .
##5.043.09c##  yA rAdha\'sA chodi\_tArA\' matI\_nAM yA vAja\'sya draviNo\_dA u\_ta tman ..
##5.043.10a##  A nAma\'bhirma\_ruto\' vakShi\_ vishvA\_nA rU\_pebhi\'rjAtavedo huvA\_naH .
##5.043.10c##  ya\_j~naM giro\' jari\_tuH su\'ShTu\_tiM cha\_ vishve\' ganta maruto\_ vishva\' U\_tI ..
##5.043.11a##  A no\' di\_vo bR^i\'ha\_taH parva\'tA\_dA sara\'svatI yaja\_tA ga\'ntu ya\_j~nam .
##5.043.11c##  hava\'M de\_vI ju\'juShA\_NA ghR^i\_tAchI\' sha\_gmAM no\_ vAcha\'musha\_tI shR^i\'Notu ..
##5.043.12a##  A ve\_dhasa\_M nIla\'pR^iShThaM bR^i\_hanta\_M bR^iha\_spati\_M sada\'ne sAdayadhvam .
##5.043.12c##  sA\_dadyo\'ni\_M dama\_ A dI\'di\_vAMsa\_M hira\'NyavarNamaru\_ShaM sa\'pema ..
##5.043.13a##  A dha\'rNa\_sirbR^i\_haddi\'vo\_ rarA\'No\_ vishve\'bhirga\_ntvoma\'bhirhuvA\_naH .
##5.043.13c##  gnA vasA\'na\_ oSha\'dhI\_ramR^i\'dhrastri\_dhAtu\'shR^i~Ngo vR^iSha\_bho va\'yo\_dhAH ..
##5.043.14a##  mA\_tuShpa\_de pa\'ra\_me shu\_kra A\_yorvi\'pa\_nyavo\' rAspi\_rAso\' agman .
##5.043.14c##  su\_shevya\_M nama\'sA rA\_taha\'vyA\_H shishu\'M mR^ijantyA\_yavo\_ na vA\_se ..
##5.043.15a##  bR^i\_hadvayo\' bR^iha\_te tubhya\'magne dhiyA\_juro\' mithu\_nAsa\'H sachanta .
##5.043.15c##  de\_vode\'vaH su\_havo\' bhUtu\_ mahya\_M mA no\' mA\_tA pR^i\'thi\_vI du\'rma\_tau dhA\'t ..
##5.043.16a##  u\_rau de\'vA anibA\_dhe syA\'ma ..
##5.043.17a##  sama\_shvino\_rava\'sA\_ nUta\'nena mayo\_bhuvA\' su\_praNI\'tI gamema .
##5.043.17c##  A no\' ra\_yiM va\'hata\_mota vI\_rAnA vishvA\'nyamR^itA\_ saubha\'gAni ..
##5.044.01a##  taM pra\_tnathA\' pU\_rvathA\' vi\_shvathe\_mathA\' jye\_ShThatA\'tiM barhi\_Shada\'M sva\_rvida\'m .
##5.044.01c##  pra\_tI\_chI\_naM vR^i\_jana\'M dohase gi\_rAshuM jaya\'nta\_manu\_ yAsu\_ vardha\'se ..
##5.044.02a##  shri\_ye su\_dR^ishI\_rupa\'rasya\_ yAH sva\'rvi\_rocha\'mAnaH ka\_kubhA\'macho\_date\' .
##5.044.02c##  su\_go\_pA a\'si\_ na dabhA\'ya sukrato pa\_ro mA\_yAbhi\'rR^i\_ta A\'sa\_ nAma\' te ..
##5.044.03a##  atya\'M ha\_viH sa\'chate\_ sachcha\_ dhAtu\_ chAri\'ShTagAtu\_H sa hotA\' saho\_bhari\'H .
##5.044.03c##  pra\_sarsrA\'No\_ anu\' ba\_rhirvR^iShA\_ shishu\_rmadhye\_ yuvA\_jaro\' vi\_sruhA\' hi\_taH ..
##5.044.04a##  pra va\' e\_te su\_yujo\_ yAma\'nni\_ShTaye\_ nIchI\'ra\_muShmai\' ya\_mya\' R^itA\_vR^idha\'H .
##5.044.04c##  su\_yantu\'bhiH sarvashA\_saira\_bhIshu\'bhi\_H krivi\_rnAmA\'ni prava\_Ne mu\'ShAyati ..
##5.044.05a##  sa\_Mjarbhu\'rANa\_staru\'bhiH sute\_gR^ibha\'M vayA\_kina\'M chi\_ttaga\'rbhAsu su\_svaru\'H .
##5.044.05c##  dhA\_ra\_vA\_keShvR^i\'jugAtha shobhase\_ vardha\'sva\_ patnI\'ra\_bhi jI\_vo a\'dhva\_re ..
##5.044.06a##  yA\_dR^ige\_va dadR^i\'she tA\_dR^igu\'chyate\_ saM ChA\_yayA\' dadhire si\_dhrayA\_psvA .
##5.044.06c##  ma\_hIma\_smabhya\'muru\_ShAmu\_ru jrayo\' bR^i\_hatsu\_vIra\_mana\'pachyuta\_M saha\'H ..
##5.044.07a##  vetyagru\_rjani\'vA\_nvA ati\_ spR^idha\'H samarya\_tA mana\'sA\_ sUrya\'H ka\_viH .
##5.044.07c##  ghra\_MsaM rakSha\'nta\_M pari\' vi\_shvato\_ gaya\'ma\_smAka\_M sharma\' vanava\_tsvAva\'suH ..
##5.044.08a##  jyAyA\'Msama\_sya ya\_tuna\'sya ke\_tuna\' R^iShisva\_raM cha\'rati\_ yAsu\_ nAma\' te .
##5.044.08c##  yA\_dR^ishmi\_ndhAyi\_ tama\'pa\_syayA\' vida\_dya u\' sva\_yaM vaha\'te\_ so ara\'M karat ..
##5.044.09a##  sa\_mu\_dramA\'sA\_mava\' tasthe agri\_mA na ri\'Shyati\_ sava\'na\_M yasmi\_nnAya\'tA .
##5.044.09c##  atrA\_ na hArdi\' krava\_Nasya\' rejate\_ yatrA\' ma\_tirvi\_dyate\' pUta\_bandha\'nI ..
##5.044.10a##  sa hi kSha\_trasya\' mana\_sasya\_ chitti\'bhirevAva\_dasya\' yaja\_tasya\_ sadhre\'H .
##5.044.10c##  a\_va\_tsA\_rasya\' spR^iNavAma\_ raNva\'bhi\_H shavi\'ShTha\_M vAja\'M vi\_duShA\' chi\_dardhya\'m ..
##5.044.11a##  shye\_na A\'sA\_madi\'tiH ka\_kShyo\_3\_\' mado\' vi\_shvavA\'rasya yaja\_tasya\' mA\_yina\'H .
##5.044.11c##  sama\_nyama\'nyamarthaya\_ntyeta\'ve vi\_durvi\_ShANa\'M pari\_pAna\_manti\_ te ..
##5.044.12a##  sa\_dA\_pR^i\_No ya\'ja\_to vi dviSho\' vadhIdbAhuvR^i\_ktaH shru\'ta\_vittaryo\' va\_H sachA\' .
##5.044.12c##  u\_bhA sa varA\_ pratye\'ti\_ bhAti\' cha\_ yadI\'M ga\_NaM bhaja\'te supra\_yAva\'bhiH ..
##5.044.13a##  su\_ta\_mbha\_ro yaja\'mAnasya\_ satpa\'ti\_rvishvA\'sA\_mUdha\_H sa dhi\_yAmu\_da~ncha\'naH .
##5.044.13c##  bhara\'ddhe\_nU rasa\'vachChishriye\_ payo\'.anubruvA\_No adhye\'ti\_ na sva\_pan ..
##5.044.14a##  yo jA\_gAra\_ tamR^icha\'H kAmayante\_ yo jA\_gAra\_ tamu\_ sAmA\'ni yanti .
##5.044.14c##  yo jA\_gAra\_ tama\_yaM soma\' Aha\_ tavA\_hama\'smi sa\_khye nyo\'kAH ..
##5.044.15a##  a\_gnirjA\'gAra\_ tamR^icha\'H kAmayante\_.agnirjA\'gAra\_ tamu\_ sAmA\'ni yanti .
##5.044.15c##  a\_gnirjA\'gAra\_ tama\_yaM soma\' Aha\_ tavA\_hama\'smi sa\_khye nyo\'kAH ..
##5.045.01a##  vi\_dA di\_vo vi\_Shyannadri\'mu\_kthairA\'ya\_tyA u\_Shaso\' a\_rchino\' guH .
##5.045.01c##  apA\'vR^ita vra\_jinI\_rutsva\'rgA\_dvi duro\_ mAnu\'ShIrde\_va A\'vaH ..
##5.045.02a##  vi sUryo\' a\_mati\_M na shriya\'M sA\_dorvAdgavA\'M mA\_tA jA\'na\_tI gA\'t .
##5.045.02c##  dhanva\'rNaso na\_dya1\_\'H khAdo\'/arNA\_H sthUNe\'va\_ sumi\'tA dR^iMhata\_ dyauH ..
##5.045.03a##  a\_smA u\_kthAya\_ parva\'tasya\_ garbho\' ma\_hInA\'M ja\_nuShe\' pU\_rvyAya\' .
##5.045.03c##  vi parva\'to\_ jihI\'ta\_ sAdha\'ta\_ dyaurA\_vivA\'santo dasayanta\_ bhUma\' ..
##5.045.04a##  sU\_ktebhi\'rvo\_ vacho\'bhirde\_vaju\'ShTai\_rindrA\_ nva1\_\'gnI ava\'se hu\_vadhyai\' .
##5.045.04c##  u\_kthebhi\_rhi ShmA\' ka\_vaya\'H suya\_j~nA A\_vivA\'santo ma\_ruto\_ yaja\'nti ..
##5.045.05a##  eto\_ nva1\_\'dya su\_dhyo\_3\_\' bhavA\'ma\_ pra du\_chChunA\' minavAmA\_ varI\'yaH .
##5.045.05c##  A\_re dveShA\'Msi sanu\_tarda\'dhA\_mAyA\'ma\_ prA~ncho\_ yaja\'mAna\_machCha\' ..
##5.045.06a##  etA\_ dhiya\'M kR^i\_NavA\'mA sakhA\_yo.apa\_ yA mA\_tA.N R^i\'Nu\_ta vra\_jaM goH .
##5.045.06c##  yayA\_ manu\'rvishishi\_praM ji\_gAya\_ yayA\' va\_Nigva\_~NkurApA\_ purI\'Sham ..
##5.045.07a##  anU\'no\_datra\_ hasta\'yato\_ adri\_rArcha\_nyena\_ dasha\' mA\_so nava\'gvAH .
##5.045.07c##  R^i\_taM ya\_tI sa\_ramA\_ gA a\'vinda\_dvishvA\'ni sa\_tyA~Ngi\'rAshchakAra ..
##5.045.08a##  vishve\' a\_syA vyuShi\_ mAhi\'nAyA\_H saM yadgobhi\_ra~Ngi\'raso\_ nava\'nta .
##5.045.08c##  utsa\' AsAM para\_me sa\_dhastha\' R^i\_tasya\' pa\_thA sa\_ramA\' vida\_dgAH ..
##5.045.09a##  A sUryo\' yAtu sa\_ptAshva\_H kShetra\_M yada\'syorvi\_yA dI\'rghayA\_the .
##5.045.09c##  ra\_ghuH shye\_naH pa\'taya\_dandho\_ achChA\_ yuvA\' ka\_virdI\'daya\_dgoShu\_ gachCha\'n ..
##5.045.10a##  A sUryo\' aruhachChu\_kramarNo.ayu\'kta\_ yaddha\_rito\' vI\_tapR^i\'ShThAH .
##5.045.10c##  u\_dnA na nAva\'manayanta\_ dhIrA\' AshR^iNva\_tIrApo\' a\_rvAga\'tiShThan ..
##5.045.11a##  dhiya\'M vo a\_psu da\'dhiShe sva\_rShAM yayAta\'ra\_ndasha\' mA\_so nava\'gvAH .
##5.045.11c##  a\_yA dhi\_yA syA\'ma de\_vago\'pA a\_yA dhi\_yA tu\'turyA\_mAtyaMha\'H ..
##5.046.01a##  hayo\_ na vi\_dvA.N a\'yuji sva\_yaM dhu\_ri tAM va\'hAmi pra\_tara\'NImava\_syuva\'m .
##5.046.01c##  nAsyA\' vashmi vi\_mucha\_M nAvR^ita\_M puna\'rvi\_dvAnpa\_thaH pu\'ra/e\_ta R^i\_ju ne\'Shati ..
##5.046.02a##  agna\_ indra\_ varu\'Na\_ mitra\_ devA\_H shardha\_H pra ya\'nta\_ mAru\'to\_ta vi\'ShNo .
##5.046.02c##  u\_bhA nAsa\'tyA ru\_dro adha\_ gnAH pU\_ShA bhaga\_H sara\'svatI juShanta ..
##5.046.03a##  i\_ndrA\_gnI mi\_trAvaru\_NAdi\'ti\_M sva\'H pR^ithi\_vIM dyAM ma\_ruta\_H parva\'tA.N a\_paH .
##5.046.03c##  hu\_ve viShNu\'M pU\_ShaNa\_M brahma\'Na\_spati\_M bhaga\_M nu shaMsa\'M savi\_tAra\'mU\_taye\' ..
##5.046.04a##  u\_ta no\_ viShNu\'ru\_ta vAto\' a\_sridho\' draviNo\_dA u\_ta somo\_ maya\'skarat .
##5.046.04c##  u\_ta R^i\_bhava\' u\_ta rA\_ye no\' a\_shvino\_ta tvaShTo\_ta vibhvAnu\' maMsate ..
##5.046.05a##  u\_ta tyanno\_ mAru\'ta\_M shardha\_ A ga\'maddivikSha\_yaM ya\'ja\_taM ba\_rhirA\_sade\' .
##5.046.05c##  bR^iha\_spati\_H sharma\' pU\_Shota no\' yamadvarU\_thyaM1\_\' varu\'No mi\_tro a\'rya\_mA ..
##5.046.06a##  u\_ta tye na\_H parva\'tAsaH susha\_staya\'H sudI\_tayo\' na\_dya1\_\'strAma\'Ne bhuvan .
##5.046.06c##  bhago\' vibha\_ktA shava\_sAva\_sA ga\'maduru\_vyachA\_ adi\'tiH shrotu me\_ hava\'m ..
##5.046.07a##  de\_vAnA\_M patnI\'rusha\_tIra\'vantu na\_H prAva\'ntu nastu\_jaye\_ vAja\'sAtaye .
##5.046.07c##  yAH pArthi\'vAso\_ yA a\_pAmapi\' vra\_te tA no\' devIH suhavA\_H sharma\' yachChata ..
##5.046.08a##  u\_ta gnA vya\'ntu de\_vapa\'tnIrindrA\_Nya1\_\'gnAyya\_shvinI\_ rAT .
##5.046.08c##  A roda\'sI varuNA\_nI shR^i\'Notu\_ vyantu\' de\_vIrya R^i\_turjanI\'nAm ..
##5.047.01a##  pra\_yu\_~nja\_tI di\_va e\'ti bruvA\_NA ma\_hI mA\_tA du\'hi\_turbo\_dhaya\'ntI .
##5.047.01c##  A\_vivA\'santI yuva\_tirma\'nI\_ShA pi\_tR^ibhya\_ A sada\'ne\_ johu\'vAnA ..
##5.047.02a##  a\_ji\_rAsa\_stada\'pa\_ Iya\'mAnA Atasthi\_vAMso\' a\_mR^ita\'sya\_ nAbhi\'m .
##5.047.02c##  a\_na\_ntAsa\' u\_ravo\' vi\_shvata\'H sI\_M pari\_ dyAvA\'pR^ithi\_vI ya\'nti\_ panthA\'H ..
##5.047.03a##  u\_kShA sa\'mu\_dro a\'ru\_ShaH su\'pa\_rNaH pUrva\'sya\_ yoni\'M pi\_turA vi\'vesha .
##5.047.03c##  madhye\' di\_vo nihi\'ta\_H pR^ishni\_rashmA\_ vi cha\'krame\_ raja\'saspA\_tyantau\' ..
##5.047.04a##  cha\_tvAra\' IM bibhrati kShema\_yanto\_ dasha\_ garbha\'M cha\_rase\' dhApayante .
##5.047.04c##  tri\_dhAta\'vaH para\_mA a\'sya\_ gAvo\' di\_vashcha\'ranti\_ pari\' sa\_dyo antA\'n ..
##5.047.05a##  i\_daM vapu\'rni\_vacha\'naM janAsa\_shchara\'nti\_ yanna\_dya\'sta\_sthurApa\'H .
##5.047.05c##  dve yadI\'M bibhR^i\_to mA\_tura\_nye i\_heha\' jA\_te ya\_myA\_3\_\' saba\'ndhU ..
##5.047.06a##  vi ta\'nvate\_ dhiyo\' asmA\_ apA\'Msi\_ vastrA\' pu\_trAya\' mA\_taro\' vayanti .
##5.047.06c##  u\_pa\_pra\_kShe vR^iSha\'No\_ moda\'mAnA di\_vaspa\_thA va\_dhvo\' ya\_ntyachCha\' ..
##5.047.07a##  tada\'stu mitrAvaruNA\_ tada\'gne\_ shaM yora\_smabhya\'mi\_dama\'stu sha\_stam .
##5.047.07c##  a\_shI\_mahi\' gA\_dhamu\_ta pra\'ti\_ShThAM namo\' di\_ve bR^i\'ha\_te sAda\'nAya ..
##5.048.01a##  kadu\' pri\_yAya\_ dhAmne\' manAmahe\_ svakSha\'trAya\_ svaya\'shase ma\_he va\_yam .
##5.048.01c##  A\_me\_nyasya\_ raja\'so\_ yada\_bhra A.N a\_po vR^i\'NA\_nA vi\'ta\_noti\' mA\_yinI\' ..
##5.048.02a##  tA a\'tnata va\_yuna\'M vI\_rava\'kShaNaM samA\_nyA vR^i\_tayA\_ vishva\_mA raja\'H .
##5.048.02c##  apo\_ apA\'chI\_rapa\'rA\_ ape\'jate\_ pra pUrvA\'bhistirate deva\_yurjana\'H ..
##5.048.03a##  A grAva\'bhiraha\_nye\'bhira\_ktubhi\_rvari\'ShTha\_M vajra\_mA ji\'gharti mA\_yini\' .
##5.048.03c##  sha\_taM vA\_ yasya\' pra\_chara\_nsve dame\' saMva\_rtaya\'nto\_ vi cha\' vartaya\_nnahA\' ..
##5.048.04a##  tAma\'sya rI\_tiM pa\'ra\_shori\'va\_ pratyanI\'kamakhyaM bhu\_je a\'sya\_ varpa\'saH .
##5.048.04c##  sachA\_ yadi\' pitu\_manta\'miva\_ kShaya\_M ratna\_M dadhA\'ti\_ bhara\'hUtaye vi\_she ..
##5.048.05a##  sa ji\_hvayA\_ chatu\'ranIka R^i~njate\_ chAru\_ vasA\'no\_ varu\'No\_ yata\'nna\_rim .
##5.048.05c##  na tasya\' vidma puruSha\_tvatA\' va\_yaM yato\_ bhaga\'H savi\_tA dAti\_ vArya\'m ..
##5.049.01a##  de\_vaM vo\' a\_dya sa\'vi\_tAra\_meShe\_ bhaga\'M cha\_ ratna\'M vi\_bhaja\'ntamA\_yoH .
##5.049.01c##  A vA\'M narA purubhujA vavR^ityAM di\_vedi\'ve chidashvinA sakhI\_yan ..
##5.049.02a##  prati\' pra\_yANa\_masu\'rasya vi\_dvAnsU\_ktairde\_vaM sa\'vi\_tAra\'M duvasya .
##5.049.02c##  upa\' bruvIta\_ nama\'sA vijA\_na~njyeShTha\'M cha\_ ratna\'M vi\_bhaja\'ntamA\_yoH ..
##5.049.03a##  a\_da\_tra\_yA da\'yate\_ vAryA\'Ni pU\_ShA bhago\_ adi\'ti\_rvasta\' u\_sraH .
##5.049.03c##  indro\_ viShNu\_rvaru\'No mi\_tro a\_gnirahA\'ni bha\_drA ja\'nayanta da\_smAH ..
##5.049.04a##  tanno\' ana\_rvA sa\'vi\_tA varU\'tha\_M tatsindha\'va i\_Shaya\'nto\_ anu\' gman .
##5.049.04c##  upa\_ yadvoche\' adhva\_rasya\_ hotA\' rA\_yaH syA\'ma\_ pata\'yo\_ vAja\'ratnAH ..
##5.049.05a##  pra ye vasu\'bhya\_ Iva\_dA namo\_ durye mi\_tre varu\'Ne sU\_ktavA\'chaH .
##5.049.05c##  avai\_tvabhva\'M kR^iNu\_tA varI\'yo di\_vaspR^i\'thi\_vyorava\'sA madema ..
##5.050.01a##  vishvo\' de\_vasya\' ne\_turmarto\' vurIta sa\_khyam .
##5.050.01c##  vishvo\' rA\_ya i\'Shudhyati dyu\_mnaM vR^i\'NIta pu\_Shyase\' ..
##5.050.02a##  te te\' deva neta\_rye che\_mA.N a\'nu\_shase\' .
##5.050.02c##  te rA\_yA te hyA\_3\_\'pR^iche\_ sache\'mahi sacha\_thyai\'H ..
##5.050.03a##  ato\' na\_ A nR^Inati\'thI\_nata\_H patnI\'rdashasyata .
##5.050.03c##  A\_re vishva\'M pathe\_ShThAM dvi\_Sho yu\'yotu\_ yUyu\'viH ..
##5.050.04a##  yatra\_ vahni\'ra\_bhihi\'to du\_drava\_ddroNya\'H pa\_shuH .
##5.050.04c##  nR^i\_maNA\' vI\_rapa\_styo.arNA\_ dhIre\'va\_ sani\'tA ..
##5.050.05a##  e\_Sha te\' deva netA\_ ratha\_spati\_H shaM ra\_yiH .
##5.050.05c##  shaM rA\_ye shaM sva\_staya\' iSha\_Hstuto\' manAmahe deva\_stuto\' manAmahe ..
##5.051.01a##  agne\' su\_tasya\' pI\_taye\_ vishvai\_rUme\'bhi\_rA ga\'hi .
##5.051.01c##  de\_vebhi\'rha\_vyadA\'taye ..
##5.051.02a##  R^ita\'dhItaya\_ A ga\'ta\_ satya\'dharmANo adhva\_ram .
##5.051.02c##  a\_gneH pi\'bata ji\_hvayA\' ..
##5.051.03a##  vipre\'bhirvipra santya prAta\_ryAva\'bhi\_rA ga\'hi .
##5.051.03c##  de\_vebhi\_H soma\'pItaye ..
##5.051.04a##  a\_yaM soma\'shcha\_mU su\_to.ama\'tre\_ pari\' Shichyate .
##5.051.04c##  pri\_ya indrA\'ya vA\_yave\' ..
##5.051.05a##  vAya\_vA yA\'hi vI\_taye\' juShA\_No ha\_vyadA\'taye .
##5.051.05c##  pibA\' su\_tasyAndha\'so a\_bhi praya\'H ..
##5.051.06a##  indra\'shcha vAyaveShAM su\_tAnA\'M pI\_tima\'rhathaH .
##5.051.06c##  tA~nju\'ShethAmare\_pasA\'va\_bhi praya\'H ..
##5.051.07a##  su\_tA indrA\'ya vA\_yave\_ somA\'so\_ dadhyA\'shiraH .
##5.051.07c##  ni\_mnaM na ya\'nti\_ sindha\'vo\_.abhi praya\'H ..
##5.051.08a##  sa\_jUrvishve\'bhirde\_vebhi\'ra\_shvibhyA\'mu\_ShasA\' sa\_jUH .
##5.051.08c##  A yA\'hyagne atri\_vatsu\_te ra\'Na ..
##5.051.09a##  sa\_jUrmi\_trAvaru\'NAbhyAM sa\_jUH some\'na\_ viShNu\'nA .
##5.051.09c##  A yA\'hyagne atri\_vatsu\_te ra\'Na ..
##5.051.10a##  sa\_jUrA\'di\_tyairvasu\'bhiH sa\_jUrindre\'Na vA\_yunA\' .
##5.051.10c##  A yA\'hyagne atri\_vatsu\_te ra\'Na ..
##5.051.11a##  sva\_sti no\' mimItAma\_shvinA\_ bhaga\'H sva\_sti de\_vyadi\'tirana\_rvaNa\'H .
##5.051.11c##  sva\_sti pU\_ShA asu\'ro dadhAtu naH sva\_sti dyAvA\'pR^ithi\_vI su\'che\_tunA\' ..
##5.051.12a##  sva\_staye\' vA\_yumupa\' bravAmahai\_ soma\'M sva\_sti bhuva\'nasya\_ yaspati\'H .
##5.051.12c##  bR^iha\_spati\_M sarva\'gaNaM sva\_staye\' sva\_staya\' Adi\_tyAso\' bhavantu naH ..
##5.051.13a##  vishve\' de\_vA no\' a\_dyA sva\_staye\' vaishvAna\_ro vasu\'ra\_gniH sva\_staye\' .
##5.051.13c##  de\_vA a\'vantvR^i\_bhava\'H sva\_staye\' sva\_sti no\' ru\_draH pA\_tvaMha\'saH ..
##5.051.14a##  sva\_sti mi\'trAvaruNA sva\_sti pa\'thye revati .
##5.051.14c##  sva\_sti na\_ indra\'shchA\_gnishcha\' sva\_sti no\' adite kR^idhi ..
##5.051.15a##  sva\_sti panthA\_manu\' charema sUryAchandra\_masA\'viva .
##5.051.15c##  puna\_rdada\_tAghna\'tA jAna\_tA saM ga\'memahi ..
##5.052.01a##  pra shyA\'vAshva dhR^iShNu\_yArchA\' ma\_rudbhi\_rR^ikva\'bhiH .
##5.052.01c##  ye a\'dro\_ghama\'nuShva\_dhaM shravo\_ mada\'nti ya\_j~niyA\'H ..
##5.052.02a##  te hi sthi\_rasya\_ shava\'sa\_H sakhA\'ya\_H santi\' dhR^iShNu\_yA .
##5.052.02c##  te yAma\_nnA dhR^i\'Sha\_dvina\_stmanA\' pAnti\_ shashva\'taH ..
##5.052.03a##  te sya\_ndrAso\_ nokShaNo.ati\' Shkandanti\_ sharva\'rIH .
##5.052.03c##  ma\_rutA\_madhA\_ maho\' di\_vi kSha\_mA cha\' manmahe ..
##5.052.04a##  ma\_rutsu\' vo dadhImahi\_ stoma\'M ya\_j~naM cha\' dhR^iShNu\_yA .
##5.052.04c##  vishve\_ ye mAnu\'ShA yu\_gA pAnti\_ martya\'M ri\_ShaH ..
##5.052.05a##  arha\'nto\_ ye su\_dAna\'vo\_ naro\_ asA\'mishavasaH .
##5.052.05c##  pra ya\_j~naM ya\_j~niye\'bhyo di\_vo a\'rchA ma\_rudbhya\'H ..
##5.052.06a##  A ru\_kmairA yu\_dhA nara\' R^i\_ShvA R^i\_ShTIra\'sR^ikShata .
##5.052.06c##  anve\'nA\_.N aha\' vi\_dyuto\' ma\_ruto\_ jajjha\'tIriva bhA\_nura\'rta\_ tmanA\' di\_vaH ..
##5.052.07a##  ye vA\'vR^i\_dhanta\_ pArthi\'vA\_ ya u\_rAva\_ntari\'kSha\_ A .
##5.052.07c##  vR^i\_jane\' vA na\_dInA\'M sa\_dhasthe\' vA ma\_ho di\_vaH ..
##5.052.08a##  shardho\_ mAru\'ta\_muchCha\'Msa sa\_tyasha\'vasa\_mR^ibhva\'sam .
##5.052.08c##  u\_ta sma\_ te shu\_bhe nara\_H pra sya\_ndrA yu\'jata\_ tmanA\' ..
##5.052.09a##  u\_ta sma\_ te paru\'ShNyA\_mUrNA\' vasata shu\_ndhyava\'H .
##5.052.09c##  u\_ta pa\_vyA rathA\'nA\_madri\'M bhinda\_ntyoja\'sA ..
##5.052.10a##  Apa\'thayo\_ vipa\'tha\_yo.anta\'spathA\_ anu\'pathAH .
##5.052.10c##  e\_tebhi\_rmahya\_M nAma\'bhirya\_j~naM vi\'ShTA\_ra o\'hate ..
##5.052.11a##  adhA\_ naro\_ nyo\'ha\_te.adhA\' ni\_yuta\' ohate .
##5.052.11c##  adhA\_ pArA\'vatA\_ iti\' chi\_trA rU\_pANi\_ darshyA\' ..
##5.052.12a##  Cha\_nda\_Hstubha\'H kubha\_nyava\_ utsa\_mA kI\_riNo\' nR^ituH .
##5.052.12c##  te me\_ ke chi\_nna tA\_yava\_ UmA\' AsandR^i\_shi tvi\_She ..
##5.052.13a##  ya R^i\_ShvA R^i\_ShTivi\'dyutaH ka\_vaya\_H santi\' ve\_dhasa\'H .
##5.052.13c##  tamR^i\'She\_ mAru\'taM ga\_NaM na\'ma\_syA ra\_mayA\' gi\_rA ..
##5.052.14a##  achCha\' R^iShe\_ mAru\'taM ga\_NaM dA\_nA mi\_traM na yo\_ShaNA\' .
##5.052.14c##  di\_vo vA\' dhR^iShNava\_ oja\'sA stu\_tA dhI\_bhiri\'ShaNyata ..
##5.052.15a##  nU ma\'nvA\_na e\'ShAM de\_vA.N achChA\_ na va\_kShaNA\' .
##5.052.15c##  dA\_nA sa\'cheta sU\_ribhi\_ryAma\'shrutebhira\_~njibhi\'H ..
##5.052.16a##  pra ye me\' bandhve\_She gAM vocha\'nta sU\_raya\_H pR^ishni\'M vochanta mA\_tara\'m .
##5.052.16c##  adhA\' pi\_tara\'mi\_ShmiNa\'M ru\_draM vo\'chanta\_ shikva\'saH ..
##5.052.17a##  sa\_pta me\' sa\_pta shA\_kina\_ eka\'mekA sha\_tA da\'duH .
##5.052.17c##  ya\_munA\'yA\_madhi\' shru\_tamudrAdho\_ gavya\'M mR^ije\_ ni rAdho\_ ashvya\'M mR^ije ..
##5.053.01a##  ko ve\'da\_ jAna\'meShA\_M ko vA\' pu\_rA su\_mneShvA\'sa ma\_rutA\'m .
##5.053.01c##  yadyu\'yu\_jre ki\'lA\_sya\'H ..
##5.053.02a##  aitAnrathe\'Shu ta\_sthuSha\_H kaH shu\'shrAva ka\_thA ya\'yuH .
##5.053.02c##  kasmai\' sasruH su\_dAse\_ anvA\_paya\_ iLA\'bhirvR^i\_ShTaya\'H sa\_ha ..
##5.053.03a##  te ma\' Ahu\_rya A\'ya\_yurupa\_ dyubhi\_rvibhi\_rmade\' .
##5.053.03c##  naro\_ maryA\' are\_pasa\' i\_mAnpashya\_nniti\' ShTuhi ..
##5.053.04a##  ye a\_~njiShu\_ ye vAshI\'Shu\_ svabhA\'navaH sra\_kShu ru\_kmeShu\' khA\_diShu\' .
##5.053.04c##  shrA\_yA rathe\'Shu\_ dhanva\'su ..
##5.053.05a##  yu\_ShmAka\'M smA\_ rathA\_.N anu\' mu\_de da\'dhe maruto jIradAnavaH .
##5.053.05c##  vR^i\_ShTI dyAvo\' ya\_tIri\'va ..
##5.053.06a##  A yaM nara\'H su\_dAna\'vo dadA\_shuShe\' di\_vaH kosha\_machu\'chyavuH .
##5.053.06c##  vi pa\_rjanya\'M sR^ijanti\_ roda\'sI\_ anu\_ dhanva\'nA yanti vR^i\_ShTaya\'H ..
##5.053.07a##  ta\_tR^i\_dA\_nAH sindha\'va\_H kShoda\'sA\_ raja\_H pra sa\'srurdhe\_navo\' yathA .
##5.053.07c##  sya\_nnA ashvA\' i\_vAdhva\'no vi\_mocha\'ne\_ vi yadvarta\'nta e\_nya\'H ..
##5.053.08a##  A yA\'ta maruto di\_va Antari\'kShAda\_mAdu\_ta .
##5.053.08c##  mAva\' sthAta parA\_vata\'H ..
##5.053.09a##  mA vo\' ra\_sAni\'tabhA\_ kubhA\_ krumu\_rmA va\_H sindhu\_rni rI\'ramat .
##5.053.09c##  mA va\_H pari\' ShThAtsa\_rayu\'H purI\_ShiNya\_sme itsu\_mnama\'stu vaH ..
##5.053.10a##  taM va\_H shardha\_M rathA\'nAM tve\_ShaM ga\_NaM mAru\'ta\_M navya\'sInAm .
##5.053.10c##  anu\_ pra ya\'nti vR^i\_ShTaya\'H ..
##5.053.11a##  shardha\'MshardhaM va eShA\_M vrAta\'MvrAtaM ga\_NaMga\'NaM susha\_stibhi\'H .
##5.053.11c##  anu\' krAmema dhI\_tibhi\'H ..
##5.053.12a##  kasmA\' a\_dya sujA\'tAya rA\_taha\'vyAya\_ pra ya\'yuH .
##5.053.12c##  e\_nA yAme\'na ma\_ruta\'H ..
##5.053.13a##  yena\' to\_kAya\_ tana\'yAya dhA\_nyaM1\_\' bIja\_M vaha\'dhve\_ akShi\'tam .
##5.053.13c##  a\_smabhya\_M taddha\'ttana\_ yadva\_ Ima\'he\_ rAdho\' vi\_shvAyu\_ saubha\'gam ..
##5.053.14a##  atI\'yAma ni\_dasti\_raH sva\_stibhi\'rhi\_tvAva\_dyamarA\'tIH .
##5.053.14c##  vR^i\_ShTvI shaM yorApa\' u\_sri bhe\'Sha\_jaM syAma\' marutaH sa\_ha ..
##5.053.15a##  su\_de\_vaH sa\'mahAsati su\_vIro\' naro maruta\_H sa martya\'H .
##5.053.15c##  yaM trAya\'dhve\_ syAma\_ te ..
##5.053.16a##  stu\_hi bho\_jAnstu\'va\_to a\'sya\_ yAma\'ni\_ raNa\_ngAvo\_ na yava\'se .
##5.053.16c##  ya\_taH pUrvA\'.N iva\_ sakhI\_.Nranu\' hvaya gi\_rA gR^i\'NIhi kA\_mina\'H ..
##5.054.01a##  pra shardhA\'ya\_ mAru\'tAya\_ svabhA\'nava i\_mAM vAcha\'manajA parvata\_chyute\' .
##5.054.01c##  gha\_rma\_stubhe\' di\_va A pR^i\'ShTha\_yajva\'ne dyu\_mnashra\'vase\_ mahi\' nR^i\_mNama\'rchata ..
##5.054.02a##  pra vo\' marutastavi\_ShA u\'da\_nyavo\' vayo\_vR^idho\' ashva\_yuja\_H pari\'jrayaH .
##5.054.02c##  saM vi\_dyutA\_ dadha\'ti\_ vAsha\'ti tri\_taH svara\_ntyApo\_.avanA\_ pari\'jrayaH ..
##5.054.03a##  vi\_dyunma\'haso\_ naro\_ ashma\'didyavo\_ vAta\'tviSho ma\_ruta\'H parvata\_chyuta\'H .
##5.054.03c##  a\_bda\_yA chi\_nmuhu\_rA hrA\'dunI\_vR^ita\'H sta\_naya\'damA rabha\_sA udo\'jasaH ..
##5.054.04a##  vya1\_\'ktUnru\'drA\_ vyahA\'ni shikvaso\_ vya1\_\'ntari\'kSha\_M vi rajA\'Msi dhUtayaH .
##5.054.04c##  vi yadajrA\_.N aja\'tha\_ nAva\' IM yathA\_ vi du\_rgANi\' maruto\_ nAha\' riShyatha ..
##5.054.05a##  tadvI\_rya\'M vo maruto mahitva\_naM dI\_rghaM ta\'tAna\_ sUryo\_ na yoja\'nam .
##5.054.05c##  etA\_ na yAme\_ agR^i\'bhItashochi\_Sho.ana\'shvadA\_M yannyayA\'tanA gi\_rim ..
##5.054.06a##  abhrA\'ji\_ shardho\' maruto\_ yada\'rNa\_saM moSha\'thA vR^i\_kShaM ka\'pa\_neva\' vedhasaH .
##5.054.06c##  adha\' smA no a\_rama\'tiM sajoShasa\_shchakShu\'riva\_ yanta\_manu\' neShathA su\_gam ..
##5.054.07a##  na sa jI\'yate maruto\_ na ha\'nyate\_ na sre\'dhati\_ na vya\'thate\_ na ri\'Shyati .
##5.054.07c##  nAsya\_ rAya\_ upa\' dasyanti\_ notaya\_ R^iShi\'M vA\_ yaM rAjA\'naM vA\_ suShU\'datha ..
##5.054.08a##  ni\_yutva\'nto grAma\_jito\_ yathA\_ naro\'.arya\_maNo\_ na ma\_ruta\'H kaba\_ndhina\'H .
##5.054.08c##  pinva\_ntyutsa\_M yadi\_nAso\_ asva\'ra\_nvyu\'ndanti pR^ithi\_vIM madhvo\_ andha\'sA ..
##5.054.09a##  pra\_vatva\'tI\_yaM pR^i\'thi\_vI ma\_rudbhya\'H pra\_vatva\'tI\_ dyaurbha\'vati pra\_yadbhya\'H .
##5.054.09c##  pra\_vatva\'tIH pa\_thyA\' a\_ntari\'kShyAH pra\_vatva\'nta\_H parva\'tA jI\_radA\'navaH ..
##5.054.10a##  yanma\'rutaH sabharasaH svarNara\_H sUrya\_ udi\'te\_ mada\'thA divo naraH .
##5.054.10c##  na vo.ashvA\'H shrathaya\_ntAha\_ sisra\'taH sa\_dyo a\_syAdhva\'naH pA\_rama\'shnutha ..
##5.054.11a##  aMse\'Shu va R^i\_ShTaya\'H pa\_tsu khA\_dayo\_ vakSha\'ssu ru\_kmA ma\'ruto\_ rathe\_ shubha\'H .
##5.054.11c##  a\_gnibhrA\'jaso vi\_dyuto\_ gabha\'styo\_H shiprA\'H shI\_rShasu\_ vita\'tA hira\_NyayI\'H ..
##5.054.12a##  taM nAka\'ma\_ryo agR^i\'bhItashochiSha\_M rusha\_tpippa\'laM maruto\_ vi dhU\'nutha .
##5.054.12c##  sama\'chyanta vR^i\_janAti\'tviShanta\_ yatsvara\'nti\_ ghoSha\_M vita\'tamR^itA\_yava\'H ..
##5.054.13a##  yu\_ShmAda\'ttasya maruto vichetaso rA\_yaH syA\'ma ra\_thyo\_3\_\' vaya\'svataH .
##5.054.13c##  na yo yuchCha\'ti ti\_Shyo\_3\_\' yathA\' di\_vo\_3\_\'.asme rA\'ranta marutaH saha\_sriNa\'m ..
##5.054.14a##  yU\_yaM ra\_yiM ma\'rutaH spA\_rhavI\'raM yU\_yamR^iShi\'mavatha\_ sAma\'vipram .
##5.054.14c##  yU\_yamarva\'ntaM bhara\_tAya\_ vAja\'M yU\_yaM dha\'ttha\_ rAjA\'naM shruShTi\_manta\'m ..
##5.054.15a##  tadvo\' yAmi\_ dravi\'NaM sadya/Utayo\_ yenA\_ sva1\_\'rNa ta\_tanA\'ma\_ nR^I.Nra\_bhi .
##5.054.15c##  i\_daM su me\' maruto haryatA\_ vacho\_ yasya\_ tare\'ma\_ tara\'sA sha\_taM himA\'H ..
##5.055.01a##  praya\'jyavo ma\_ruto\_ bhrAja\'dR^iShTayo bR^i\_hadvayo\' dadhire ru\_kmava\'kShasaH .
##5.055.01c##  Iya\'nte\_ ashvai\'H su\_yame\'bhirA\_shubhi\_H shubha\'M yA\_tAmanu\_ rathA\' avR^itsata ..
##5.055.02a##  sva\_yaM da\'dhidhve\_ tavi\'ShI\_M yathA\' vi\_da bR^i\_hanma\'hAnta urvi\_yA vi rA\'jatha .
##5.055.02c##  u\_tAntari\'kShaM mamire\_ vyoja\'sA\_ shubha\'M yA\_tAmanu\_ rathA\' avR^itsata ..
##5.055.03a##  sA\_kaM jA\_tAH su\_bhva\'H sA\_kamu\'kShi\_tAH shri\_ye chi\_dA pra\'ta\_raM vA\'vR^idhu\_rnara\'H .
##5.055.03c##  vi\_ro\_kiNa\_H sUrya\'syeva ra\_shmaya\_H shubha\'M yA\_tAmanu\_ rathA\' avR^itsata ..
##5.055.04a##  A\_bhU\_SheNya\'M vo maruto mahitva\_naM di\'dR^i\_kSheNya\_M sUrya\'syeva\_ chakSha\'Nam .
##5.055.04c##  u\_to a\_smA.N a\'mR^ita\_tve da\'dhAtana\_ shubha\'M yA\_tAmanu\_ rathA\' avR^itsata ..
##5.055.05a##  udI\'rayathA marutaH samudra\_to yU\_yaM vR^i\_ShTiM va\'rShayathA purIShiNaH .
##5.055.05c##  na vo\' dasrA\_ upa\' dasyanti dhe\_nava\_H shubha\'M yA\_tAmanu\_ rathA\' avR^itsata ..
##5.055.06a##  yadashvA\'ndhU\_rShu pR^iSha\'tI\_rayu\'gdhvaM hira\_NyayA\_npratyatkA\_.N amu\'gdhvam .
##5.055.06c##  vishvA\_ itspR^idho\' maruto\_ vya\'syatha\_ shubha\'M yA\_tAmanu\_ rathA\' avR^itsata ..
##5.055.07a##  na parva\'tA\_ na na\_dyo\' varanta vo\_ yatrAchi\'dhvaM maruto\_ gachCha\_thedu\_ tat .
##5.055.07c##  u\_ta dyAvA\'pR^ithi\_vI yA\'thanA\_ pari\_ shubha\'M yA\_tAmanu\_ rathA\' avR^itsata ..
##5.055.08a##  yatpU\_rvyaM ma\'ruto\_ yachcha\_ nUta\'na\_M yadu\_dyate\' vasavo\_ yachcha\' sha\_syate\' .
##5.055.08c##  vishva\'sya\_ tasya\' bhavathA\_ nave\'dasa\_H shubha\'M yA\_tAmanu\_ rathA\' avR^itsata ..
##5.055.09a##  mR^i\_Lata\' no maruto\_ mA va\'dhiShTanA\_smabhya\_M sharma\' bahu\_laM vi ya\'ntana .
##5.055.09c##  adhi\' sto\_trasya\' sa\_khyasya\' gAtana\_ shubha\'M yA\_tAmanu\_ rathA\' avR^itsata ..
##5.055.10a##  yU\_yama\_smAnna\'yata\_ vasyo\_ achChA\_ nira\'Mha\_tibhyo\' maruto gR^iNA\_nAH .
##5.055.10c##  ju\_Shadhva\'M no ha\_vyadA\'tiM yajatrA va\_yaM syA\'ma\_ pata\'yo rayI\_NAm ..
##5.056.01a##  agne\_ shardha\'nta\_mA ga\_NaM pi\_ShTaM ru\_kmebhi\'ra\_~njibhi\'H .
##5.056.01c##  visho\' a\_dya ma\_rutA\_mava\' hvaye di\_vashchi\'drocha\_nAdadhi\' ..
##5.056.02a##  yathA\' chi\_nmanya\'se hR^i\_dA tadinme\' jagmurA\_shasa\'H .
##5.056.02c##  ye te\_ nedi\'ShTha\_M hava\'nAnyA\_gama\_ntAnva\'rdha bhI\_masa\'MdR^ishaH ..
##5.056.03a##  mI\_LhuShma\'tIva pR^ithi\_vI parA\'hatA\_ mada\'ntyetya\_smadA .
##5.056.03c##  R^ikSho\_ na vo\' maruta\_H shimI\'vA\_.N amo\' du\_dhro gauri\'va bhIma\_yuH ..
##5.056.04a##  ni ye ri\_Nantyoja\'sA\_ vR^ithA\_ gAvo\_ na du\_rdhura\'H .
##5.056.04c##  ashmA\'naM chitsva\_ryaM1\_\' parva\'taM gi\_riM pra chyA\'vayanti\_ yAma\'bhiH ..
##5.056.05a##  utti\'ShTha nU\_name\'ShA\_M stomai\_H samu\'kShitAnAm .
##5.056.05c##  ma\_rutA\'M puru\_tama\_mapU\'rvya\_M gavA\_M sarga\'miva hvaye ..
##5.056.06a##  yu\_~NgdhvaM hyaru\'ShI\_ rathe\' yu\_~NgdhvaM rathe\'Shu ro\_hita\'H .
##5.056.06c##  yu\_~NgdhvaM harI\' aji\_rA dhu\_ri voLha\'ve\_ vahi\'ShThA dhu\_ri voLha\'ve ..
##5.056.07a##  u\_ta sya vA\_jya\'ru\_Shastu\'vi\_ShvaNi\'ri\_ha sma\' dhAyi darsha\_taH .
##5.056.07c##  mA vo\_ yAme\'Shu marutashchi\_raM ka\'ra\_tpra taM rathe\'Shu chodata ..
##5.056.08a##  ratha\_M nu mAru\'taM va\_yaM shra\'va\_syumA hu\'vAmahe .
##5.056.08c##  A yasmi\'nta\_sthau su\_raNA\'ni\_ bibhra\'tI\_ sachA\' ma\_rutsu\' roda\_sI ..
##5.056.09a##  taM va\_H shardha\'M rathe\_shubha\'M tve\_ShaM pa\'na\_syumA hu\'ve .
##5.056.09c##  yasmi\_nsujA\'tA su\_bhagA\' mahI\_yate\_ sachA\' ma\_rutsu\' mILhu\_ShI ..
##5.057.01a##  A ru\'drAsa\_ indra\'vantaH sa\_joSha\'so\_ hira\'NyarathAH suvi\_tAya\' gantana .
##5.057.01c##  i\_yaM vo\' a\_smatprati\' haryate ma\_tistR^i\_ShNaje\_ na di\_va utsA\' uda\_nyave\' ..
##5.057.02a##  vAshI\'manta R^iShTi\_manto\' manI\_ShiNa\'H su\_dhanvA\'na\_ iShu\'manto niSha\_~NgiNa\'H .
##5.057.02c##  svashvA\'H stha su\_rathA\'H pR^ishnimAtaraH svAyu\_dhA ma\'ruto yAthanA\_ shubha\'m ..
##5.057.03a##  dhU\_nu\_tha dyAM parva\'tAndA\_shuShe\_ vasu\_ ni vo\_ vanA\' jihate\_ yAma\'no bhi\_yA .
##5.057.03c##  ko\_paya\'tha pR^ithi\_vIM pR^i\'shnimAtaraH shu\_bhe yadu\'grA\_H pR^iSha\'tI\_rayu\'gdhvam ..
##5.057.04a##  vAta\'tviSho ma\_ruto\' va\_rShani\'rNijo ya\_mA i\'va\_ susa\'dR^ishaH su\_pesha\'saH .
##5.057.04c##  pi\_sha~NgA\'shvA aru\_NAshvA\' are\_pasa\_H pratva\'kShaso mahi\_nA dyauri\'vo\_rava\'H ..
##5.057.05a##  pu\_ru\_dra\_psA a\'~nji\_manta\'H su\_dAna\'vastve\_Shasa\'MdR^isho anava\_bhrarA\'dhasaH .
##5.057.05c##  su\_jA\_tAso\' ja\_nuShA\' ru\_kmava\'kShaso di\_vo a\_rkA a\_mR^ita\_M nAma\' bhejire ..
##5.057.06a##  R^i\_ShTayo\' vo maruto\_ aMsa\'yo\_radhi\_ saha\_ ojo\' bA\_hvorvo\_ bala\'M hi\_tam .
##5.057.06c##  nR^i\_mNA shI\_rShasvAyu\'dhA\_ rathe\'Shu vo\_ vishvA\' va\_H shrIradhi\' ta\_nUShu\' pipishe ..
##5.057.07a##  goma\_dashvA\'va\_dratha\'vatsu\_vIra\'M cha\_ndrava\_drAdho\' maruto dadA naH .
##5.057.07c##  prasha\'stiM naH kR^iNuta rudriyAso bhakShI\_ya vo.ava\'so\_ daivya\'sya ..
##5.057.08a##  ha\_ye naro\_ maru\'to mR^i\_LatA\' na\_stuvI\'maghAso\_ amR^i\'tA\_ R^ita\'j~nAH .
##5.057.08c##  satya\'shruta\_H kava\'yo\_ yuvA\'no\_ bR^iha\'dgirayo bR^i\_hadu\_kShamA\'NAH ..
##5.058.01a##  tamu\' nU\_naM tavi\'ShImantameShAM stu\_She ga\_NaM mAru\'ta\_M navya\'sInAm .
##5.058.01c##  ya A\_shva\'shvA\_ ama\'va\_dvaha\'nta u\_teshi\'re a\_mR^ita\'sya sva\_rAja\'H ..
##5.058.02a##  tve\_ShaM ga\_NaM ta\_vasa\_M khAdi\'hasta\_M dhuni\'vrataM mA\_yina\_M dAti\'vAram .
##5.058.02c##  ma\_yo\_bhuvo\_ ye ami\'tA mahi\_tvA vanda\'sva vipra tuvi\_rAdha\'so\_ nR^In ..
##5.058.03a##  A vo\' yantUdavA\_hAso\' a\_dya vR^i\_ShTiM ye vishve\' ma\_ruto\' ju\_nanti\' .
##5.058.03c##  a\_yaM yo a\_gnirma\'ruta\_H sami\'ddha e\_taM ju\'ShadhvaM kavayo yuvAnaH ..
##5.058.04a##  yU\_yaM rAjA\'na\_mirya\_M janA\'ya vibhvata\_ShTaM ja\'nayathA yajatrAH .
##5.058.04c##  yu\_Shmade\'ti muShTi\_hA bA\_hujU\'to yu\_Shmatsada\'shvo marutaH su\_vIra\'H ..
##5.058.05a##  a\_rA i\_vedacha\'ramA\_ ahe\'va\_ prapra\' jAyante\_ aka\'vA\_ maho\'bhiH .
##5.058.05c##  pR^ishne\'H pu\_trA u\'pa\_mAso\_ rabhi\'ShThA\_H svayA\' ma\_tyA ma\_ruta\_H saM mi\'mikShuH ..
##5.058.06a##  yatprAyA\'siShTa\_ pR^iSha\'tIbhi\_rashvai\'rvILupa\_vibhi\'rmaruto\_ rathe\'bhiH .
##5.058.06c##  kShoda\'nta\_ Apo\' riNa\_te vanA\_nyavo\_sriyo\' vR^iSha\_bhaH kra\'ndatu\_ dyauH ..
##5.058.07a##  prathi\'ShTa\_ yAma\'npR^ithi\_vI chi\'deShA\_M bharte\'va\_ garbha\_M svamichChavo\' dhuH .
##5.058.07c##  vAtA\_nhyashvA\'ndhu\_ryA\'yuyu\_jre va\_rShaM sveda\'M chakrire ru\_driyA\'saH ..
##5.058.08a##  ha\_ye naro\_ maru\'to mR^i\_LatA\' na\_stuvI\'maghAso\_ amR^i\'tA\_ R^ita\'j~nAH .
##5.058.08c##  satya\'shruta\_H kava\'yo\_ yuvA\'no\_ bR^iha\'dgirayo bR^i\_hadu\_kShamA\'NAH ..
##5.059.01a##  pra va\_H spaLa\'kransuvi\_tAya\' dA\_vane.archA\' di\_ve pra pR^i\'thi\_vyA R^i\_taM bha\'re .
##5.059.01c##  u\_kShante\_ ashvA\_ntaru\'Shanta\_ A rajo.anu\_ svaM bhA\_nuM shra\'thayante arNa\_vaiH ..
##5.059.02a##  amA\'deShAM bhi\_yasA\_ bhUmi\'rejati\_ naurna pU\_rNA kSha\'rati\_ vyathi\'rya\_tI .
##5.059.02c##  dU\_re\_dR^isho\_ ye chi\_taya\'nta\_ ema\'bhira\_ntarma\_he vi\_dathe\' yetire\_ nara\'H ..
##5.059.03a##  gavA\'miva shri\_yase\_ shR^i~Nga\'mutta\_maM sUryo\_ na chakShU\_ raja\'so vi\_sarja\'ne .
##5.059.03c##  atyA\' iva su\_bhva1\_\'shchAra\'vaH sthana\_ maryA\' iva shri\_yase\' chetathA naraH ..
##5.059.04a##  ko vo\' ma\_hAnti\' maha\_tAmuda\'shnava\_tkaskAvyA\' maruta\_H ko ha\_ pauMsyA\' .
##5.059.04c##  yU\_yaM ha\_ bhUmi\'M ki\_raNa\_M na re\'jatha\_ pra yadbhara\'dhve suvi\_tAya\' dA\_vane\' ..
##5.059.05a##  ashvA\' i\_veda\'ru\_ShAsa\_H saba\'ndhava\_H shUrA\' iva pra\_yudha\_H prota yu\'yudhuH .
##5.059.05c##  maryA\' iva su\_vR^idho\' vAvR^idhu\_rnara\_H sUrya\'sya\_ chakShu\_H pra mi\'nanti vR^i\_ShTibhi\'H ..
##5.059.06a##  te a\'jye\_ShThA aka\'niShThAsa u\_dbhido.ama\'dhyamAso\_ maha\'sA\_ vi vA\'vR^idhuH .
##5.059.06c##  su\_jA\_tAso\' ja\_nuShA\_ pR^ishni\'mAtaro di\_vo maryA\_ A no\_ achChA\' jigAtana ..
##5.059.07a##  vayo\_ na ye shreNI\'H pa\_pturoja\_sAntA\'ndi\_vo bR^i\'ha\_taH sAnu\'na\_spari\' .
##5.059.07c##  ashvA\'sa eShAmu\_bhaye\_ yathA\' vi\_duH pra parva\'tasya nabha\_nU.Nra\'chuchyavuH ..
##5.059.08a##  mimA\'tu\_ dyauradi\'tirvI\_taye\' na\_H saM dAnu\'chitrA u\_Shaso\' yatantAm .
##5.059.08c##  Achu\'chyavurdi\_vyaM kosha\'me\_ta R^iShe\' ru\_drasya\' ma\_ruto\' gR^iNA\_nAH ..
##5.060.01a##  ILe\' a\_gniM svava\'sa\_M namo\'bhiri\_ha pra\'sa\_tto vi cha\'yatkR^i\_taM na\'H .
##5.060.01c##  rathai\'riva\_ pra bha\'re vAja\_yadbhi\'H pradakShi\_Ninma\_rutA\_M stoma\'mR^idhyAm ..
##5.060.02a##  A ye ta\_sthuH pR^iSha\'tIShu shru\_tAsu\' su\_kheShu\' ru\_drA ma\_ruto\_ rathe\'Shu .
##5.060.02c##  vanA\' chidugrA jihate\_ ni vo\' bhi\_yA pR^i\'thi\_vI chi\'drejate\_ parva\'tashchit ..
##5.060.03a##  parva\'tashchi\_nmahi\' vR^i\_ddho bi\'bhAya di\_vashchi\_tsAnu\' rejata sva\_ne va\'H .
##5.060.03c##  yatkrILa\'tha maruta R^iShTi\_manta\_ Apa\' iva sa\_dhrya\'~ncho dhavadhve ..
##5.060.04a##  va\_rA i\_vedrai\'va\_tAso\_ hira\'Nyaira\_bhi sva\_dhAbhi\'sta\_nva\'H pipishre .
##5.060.04c##  shri\_ye shreyA\'Msasta\_vaso\_ rathe\'Shu sa\_trA mahA\'Msi chakrire ta\_nUShu\' ..
##5.060.05a##  a\_jye\_ShThAso\_ aka\'niShThAsa e\_te saM bhrAta\'ro vAvR^idhu\_H saubha\'gAya .
##5.060.05c##  yuvA\' pi\_tA svapA\' ru\_dra e\'ShAM su\_dughA\_ pR^ishni\'H su\_dinA\' ma\_rudbhya\'H ..
##5.060.06a##  yadu\'tta\_me ma\'ruto madhya\_me vA\_ yadvA\'va\_me su\'bhagAso di\_vi ShTha .
##5.060.06c##  ato\' no rudrA u\_ta vA\_ nva1\_\'syAgne\' vi\_ttAddha\_viSho\_ yadyajA\'ma ..
##5.060.07a##  a\_gnishcha\_ yanma\'ruto vishvavedaso di\_vo vaha\'dhva\_ utta\'rA\_dadhi\_ ShNubhi\'H .
##5.060.07c##  te ma\'ndasA\_nA dhuna\'yo rishAdaso vA\_maM dha\'tta\_ yaja\'mAnAya sunva\_te ..
##5.060.08a##  agne\' ma\_rudbhi\'H shu\_bhaya\'dbhi\_rR^ikva\'bhi\_H soma\'M piba mandasA\_no ga\'Na\_shribhi\'H .
##5.060.08c##  pA\_va\_kebhi\'rvishvami\_nvebhi\'rA\_yubhi\_rvaishvA\'nara pra\_divA\' ke\_tunA\' sa\_jUH ..
##5.061.01a##  ke ShThA\' nara\_H shreShTha\'tamA\_ ya eka\'/eka Aya\_ya .
##5.061.01c##  pa\_ra\_masyA\'H parA\_vata\'H ..
##5.061.02a##  kva1\_\' vo.ashvA\_H kvA\_3\_\'bhIsha\'vaH ka\_thaM she\'ka ka\_thA ya\'ya .
##5.061.02c##  pR^i\_ShThe sado\' na\_soryama\'H ..
##5.061.03a##  ja\_ghane\_ choda\' eShA\_M vi sa\_kthAni\_ naro\' yamuH .
##5.061.03c##  pu\_tra\_kR^i\_the na jana\'yaH ..
##5.061.04a##  parA\' vIrAsa etana\_ maryA\'so\_ bhadra\'jAnayaH .
##5.061.04c##  a\_gni\_tapo\_ yathAsa\'tha ..
##5.061.05a##  sana\_tsAshvya\'M pa\_shumu\_ta gavya\'M sha\_tAva\'yam .
##5.061.05c##  shyA\_vAshva\'stutAya\_ yA dorvI\_rAyo\'pa\_barbR^i\'hat ..
##5.061.06a##  u\_ta tvA\_ strI shashI\'yasI pu\_Mso bha\'vati\_ vasya\'sI .
##5.061.06c##  ade\'vatrAdarA\_dhasa\'H ..
##5.061.07a##  vi yA jA\_nAti\_ jasu\'ri\_M vi tR^iShya\'nta\_M vi kA\_mina\'m .
##5.061.07c##  de\_va\_trA kR^i\'Nu\_te mana\'H ..
##5.061.08a##  u\_ta ghA\_ nemo\_ astu\'ta\_H pumA\_.N iti\' bruve pa\_NiH .
##5.061.08c##  sa vaira\'deya\_ itsa\_maH ..
##5.061.09a##  u\_ta me\'.arapadyuva\_tirma\'ma\_nduShI\_ prati\' shyA\_vAya\' varta\_nim .
##5.061.09c##  vi rohi\'tA purumI\_LhAya\' yematu\_rviprA\'ya dI\_rghaya\'shase ..
##5.061.10a##  yo me\' dhenU\_nAM sha\_taM vaida\'dashvi\_ryathA\_ dada\'t .
##5.061.10c##  ta\_ra\_nta i\'va ma\_MhanA\' ..
##5.061.11a##  ya I\_M vaha\'nta A\_shubhi\_H piba\'nto madi\_raM madhu\' .
##5.061.11c##  atra\_ shravA\'Msi dadhire ..
##5.061.12a##  yeShA\'M shri\_yAdhi\_ roda\'sI vi\_bhrAja\'nte\_ rathe\_ShvA .
##5.061.12c##  di\_vi ru\_kma i\'vo\_pari\' ..
##5.061.13a##  yuvA\_ sa mAru\'to ga\_Nastve\_Shara\'tho\_ ane\'dyaH .
##5.061.13c##  shu\_bha\_MyAvApra\'tiShkutaH ..
##5.061.14a##  ko ve\'da nU\_name\'ShA\_M yatrA\_ mada\'nti\_ dhUta\'yaH .
##5.061.14c##  R^i\_tajA\'tA are\_pasa\'H ..
##5.061.15a##  yU\_yaM marta\'M vipanyavaH praNe\_tAra\' i\_tthA dhi\_yA .
##5.061.15c##  shrotA\'ro\_ yAma\'hUtiShu ..
##5.061.16a##  te no\_ vasU\'ni\_ kAmyA\' purushcha\_ndrA ri\'shAdasaH .
##5.061.16c##  A ya\'j~niyAso vavR^ittana ..
##5.061.17a##  e\_taM me\_ stoma\'mUrmye dA\_rbhyAya\_ parA\' vaha .
##5.061.17c##  giro\' devi ra\_thIri\'va ..
##5.061.18a##  u\_ta me\' vochatA\_diti\' su\_taso\'me\_ ratha\'vItau .
##5.061.18c##  na kAmo\_ apa\' veti me ..
##5.061.19a##  e\_Sha kShe\'ti\_ ratha\'vItirma\_ghavA\_ goma\'tI\_ranu\' .
##5.061.19c##  parva\'te\_Shvapa\'shritaH ..
##5.062.01a##  R^i\_tena\' R^i\_tamapi\'hitaM dhru\_vaM vA\_M sUrya\'sya\_ yatra\' vimu\_chantyashvA\'n .
##5.062.01c##  dasha\' sha\_tA sa\_ha ta\'sthu\_stadeka\'M de\_vAnA\_M shreShTha\_M vapu\'ShAmapashyam ..
##5.062.02a##  tatsu vA\'M mitrAvaruNA mahi\_tvamI\_rmA ta\_sthuShI\_raha\'bhirduduhre .
##5.062.02c##  vishvA\'H pinvatha\_H svasa\'rasya\_ dhenA\_ anu\' vA\_meka\'H pa\_virA va\'varta ..
##5.062.03a##  adhA\'rayataM pR^ithi\_vImu\_ta dyAM mitra\'rAjAnA varuNA\_ maho\'bhiH .
##5.062.03c##  va\_rdhaya\'ta\_moSha\'dhI\_H pinva\'ta\_M gA ava\' vR^i\_ShTiM sR^i\'jataM jIradAnU ..
##5.062.04a##  A vA\_mashvA\'saH su\_yujo\' vahantu ya\_tara\'shmaya\_ upa\' yantva\_rvAk .
##5.062.04c##  ghR^i\_tasya\' ni\_rNiganu\' vartate vA\_mupa\_ sindha\'vaH pra\_divi\' kSharanti ..
##5.062.05a##  anu\' shru\_tAma\_mati\_M vardha\'du\_rvIM ba\_rhiri\'va\_ yaju\'ShA\_ rakSha\'mANA .
##5.062.05c##  nama\'svantA dhR^itada\_kShAdhi\_ garte\_ mitrAsA\'the varu\_NeLA\'sva\_ntaH ..
##5.062.06a##  akra\'vihastA su\_kR^ite\' para\_spA yaM trAsA\'the varu\_NeLA\'sva\_ntaH .
##5.062.06c##  rAjA\'nA kSha\_tramahR^i\'NIyamAnA sa\_hasra\'sthUNaM bibhR^ithaH sa\_ha dvau ..
##5.062.07a##  hira\'NyanirNi\_gayo\' asya\_ sthUNA\_ vi bhrA\'jate di\_vya1\_\'shvAja\'nIva .
##5.062.07c##  bha\_dre kShetre\_ nimi\'tA\_ tilvi\'le vA sa\_nema\_ madhvo\_ adhi\'gartyasya ..
##5.062.08a##  hira\'NyarUpamu\_Shaso\_ vyu\'ShTA\_vaya\'HsthUNa\_mudi\'tA\_ sUrya\'sya .
##5.062.08c##  A ro\'hatho varuNa mitra\_ garta\_mata\'shchakShAthe\_ adi\'ti\_M diti\'M cha ..
##5.062.09a##  yadbaMhi\'ShTha\_M nAti\_vidhe\' sudAnU\_ achChi\'dra\_M sharma\' bhuvanasya gopA .
##5.062.09c##  tena\' no mitrAvaruNAvaviShTa\_M siShA\'santo jigI\_vAMsa\'H syAma ..
##5.063.01a##  R^ita\'sya gopA\_vadhi\' tiShThatho\_ ratha\_M satya\'dharmANA para\_me vyo\'mani .
##5.063.01c##  yamatra\' mitrAvaru\_NAva\'tho yu\_vaM tasmai\' vR^i\_ShTirmadhu\'matpinvate di\_vaH ..
##5.063.02a##  sa\_mrAjA\'va\_sya bhuva\'nasya rAjatho\_ mitrA\'varuNA vi\_dathe\' sva\_rdR^ishA\' .
##5.063.02c##  vR^i\_ShTiM vA\_M rAdho\' amR^ita\_tvamI\'mahe\_ dyAvA\'pR^ithi\_vI vi cha\'ranti ta\_nyava\'H ..
##5.063.03a##  sa\_mrAjA\' u\_grA vR^i\'Sha\_bhA di\_vaspatI\' pR^ithi\_vyA mi\_trAvaru\'NA\_ vicha\'rShaNI .
##5.063.03c##  chi\_trebhi\'ra\_bhrairupa\' tiShThatho\_ rava\_M dyAM va\'rShayatho\_ asu\'rasya mA\_yayA\' ..
##5.063.04a##  mA\_yA vA\'M mitrAvaruNA di\_vi shri\_tA sUryo\_ jyoti\'shcharati chi\_tramAyu\'dham .
##5.063.04c##  tama\_bhreNa\' vR^i\_ShTyA gU\'hatho di\_vi parja\'nya dra\_psA madhu\'manta Irate ..
##5.063.05a##  ratha\'M yu~njate ma\_ruta\'H shu\_bhe su\_khaM shUro\_ na mi\'trAvaruNA\_ gavi\'ShTiShu .
##5.063.05c##  rajA\'Msi chi\_trA vi cha\'ranti ta\_nyavo\' di\_vaH sa\'mrAjA\_ paya\'sA na ukShatam ..
##5.063.06a##  vAcha\_M su mi\'trAvaruNA\_virA\'vatIM pa\_rjanya\'shchi\_trAM va\'dati\_ tviShI\'matIm .
##5.063.06c##  a\_bhrA va\'sata ma\_ruta\_H su mA\_yayA\_ dyAM va\'rShayatamaru\_NAma\'re\_pasa\'m ..
##5.063.07a##  dharma\'NA mitrAvaruNA vipashchitA vra\_tA ra\'kShethe\_ asu\'rasya mA\_yayA\' .
##5.063.07c##  R^i\_tena\_ vishva\_M bhuva\'na\_M vi rA\'jatha\_H sUrya\_mA dha\'ttho di\_vi chitrya\_M ratha\'m ..
##5.064.01a##  varu\'NaM vo ri\_shAda\'samR^i\_chA mi\_traM ha\'vAmahe .
##5.064.01c##  pari\' vra\_jeva\' bA\_hvorja\'ga\_nvAMsA\_ sva\'rNaram ..
##5.064.02a##  tA bA\_havA\' suche\_tunA\_ pra ya\'ntamasmA\_ archa\'te .
##5.064.02c##  sheva\_M hi jA\_rya\'M vA\_M vishvA\'su\_ kShAsu\_ jogu\'ve ..
##5.064.03a##  yannU\_nama\_shyAM gati\'M mi\_trasya\' yAyAM pa\_thA .
##5.064.03c##  asya\' pri\_yasya\_ sharma\_Nyahi\'MsAnasya sashchire ..
##5.064.04a##  yu\_vAbhyA\'M mitrAvaruNopa\_maM dhe\'yAmR^i\_chA .
##5.064.04c##  yaddha\_ kShaye\' ma\_ghonA\'M stotR^I\_NAM cha\' spU\_rdhase\' ..
##5.064.05a##  A no\' mitra sudI\_tibhi\_rvaru\'Nashcha sa\_dhastha\_ A .
##5.064.05c##  sve kShaye\' ma\_ghonA\_M sakhI\'nAM cha vR^i\_dhase\' ..
##5.064.06a##  yu\_vaM no\_ yeShu\' varuNa kSha\_traM bR^i\_hachcha\' bibhR^i\_thaH .
##5.064.06c##  u\_ru No\_ vAja\'sAtaye kR^i\_taM rA\_ye sva\_staye\' ..
##5.064.07a##  u\_chChantyA\'M me yaja\_tA de\_vakSha\'tre\_ rusha\'dgavi .
##5.064.07c##  su\_taM soma\_M na ha\_stibhi\_rA pa\_DbhirdhA\'vataM narA\_ bibhra\'tAvarcha\_nAna\'sam ..
##5.065.01a##  yashchi\_keta\_ sa su\_kratu\'rdeva\_trA sa bra\'vItu naH .
##5.065.01c##  varu\'No\_ yasya\' darsha\_to mi\_tro vA\_ vana\'te\_ gira\'H ..
##5.065.02a##  tA hi shreShTha\'varchasA\_ rAjA\'nA dIrgha\_shrutta\'mA .
##5.065.02c##  tA satpa\'tI R^itA\_vR^idha\' R^i\_tAvA\'nA\_ jane\'jane ..
##5.065.03a##  tA vA\'miyA\_no.ava\'se\_ pUrvA\_ upa\' bruve\_ sachA\' .
##5.065.03c##  svashvA\'sa\_H su che\_tunA\_ vAjA\'.N a\_bhi pra dA\_vane\' ..
##5.065.04a##  mi\_tro a\_Mhoshchi\_dAdu\_ru kShayA\'ya gA\_tuM va\'nate .
##5.065.04c##  mi\_trasya\_ hi pra\_tUrva\'taH suma\_tirasti\' vidha\_taH ..
##5.065.05a##  va\_yaM mi\_trasyAva\'si\_ syAma\' sa\_pratha\'stame .
##5.065.05c##  a\_ne\_hasa\_stvota\'yaH sa\_trA varu\'NasheShasaH ..
##5.065.06a##  yu\_vaM mi\'tre\_maM jana\_M yata\'tha\_H saM cha\' nayathaH .
##5.065.06c##  mA ma\_ghona\_H pari\' khyata\_M mo a\_smAka\_mR^iShI\'NAM gopI\_the na\' uruShyatam ..
##5.066.01a##  A chi\'kitAna su\_kratU\' de\_vau ma\'rta ri\_shAda\'sA .
##5.066.01c##  varu\'NAya R^i\_tape\'shase dadhI\_ta praya\'se ma\_he ..
##5.066.02a##  tA hi kSha\_tramavi\'hrutaM sa\_myaga\'su\_rya1\_\'mAshA\'te .
##5.066.02c##  adha\' vra\_teva\_ mAnu\'Sha\_M sva1\_\'rNa dhA\'yi darsha\_tam ..
##5.066.03a##  tA vA\_meShe\_ rathA\'nAmu\_rvIM gavyU\'timeShAm .
##5.066.03c##  rA\_taha\'vyasya suShTu\_tiM da\_dhR^ikstomai\'rmanAmahe ..
##5.066.04a##  adhA\_ hi kAvyA\' yu\_vaM dakSha\'sya pU\_rbhira\'dbhutA .
##5.066.04c##  ni ke\_tunA\_ janA\'nAM chi\_kethe\' pUtadakShasA ..
##5.066.05a##  tadR^i\_taM pR^i\'thivi bR^i\_hachChra\'va/e\_Sha R^iShI\'NAm .
##5.066.05c##  jra\_ya\_sA\_nAvara\'M pR^i\_thvati\' kSharanti\_ yAma\'bhiH ..
##5.066.06a##  A yadvA\'mIyachakShasA\_ mitra\' va\_yaM cha\' sU\_raya\'H .
##5.066.06c##  vyachi\'ShThe bahu\_pAyye\_ yate\'mahi sva\_rAjye\' ..
##5.067.01a##  baLi\_tthA de\'va niShkR^i\_tamAdi\'tyA yaja\_taM bR^i\_hat .
##5.067.01c##  varu\'Na\_ mitrArya\'ma\_nvarShi\'ShThaM kSha\_tramA\'shAthe ..
##5.067.02a##  A yadyoni\'M hira\_Nyaya\_M varu\'Na\_ mitra\_ sada\'thaH .
##5.067.02c##  dha\_rtArA\' charShaNI\_nAM ya\_ntaM su\_mnaM ri\'shAdasA ..
##5.067.03a##  vishve\_ hi vi\_shvave\'daso\_ varu\'No mi\_tro a\'rya\_mA .
##5.067.03c##  vra\_tA pa\_deva\' sashchire\_ pAnti\_ martya\'M ri\_ShaH ..
##5.067.04a##  te hi sa\_tyA R^i\'ta\_spR^isha\' R^i\_tAvA\'no\_ jane\'jane .
##5.067.04c##  su\_nI\_thAsa\'H su\_dAna\'vo\_M.ahoshchi\'duru\_chakra\'yaH ..
##5.067.05a##  ko nu vA\'M mi\_trAstu\'to\_ varu\'No vA ta\_nUnA\'m .
##5.067.05c##  tatsu vA\_meSha\'te ma\_tiratri\'bhya\_ eSha\'te ma\_tiH ..
##5.068.01a##  pra vo\' mi\_trAya\' gAyata\_ varu\'NAya vi\_pA gi\_rA .
##5.068.01c##  mahi\'kShatrAvR^i\_taM bR^i\_hat ..
##5.068.02a##  sa\_mrAjA\_ yA ghR^i\_tayo\'nI mi\_trashcho\_bhA varu\'Nashcha .
##5.068.02c##  de\_vA de\_veShu\' prasha\_stA ..
##5.068.03a##  tA na\'H shakta\_M pArthi\'vasya ma\_ho rA\_yo di\_vyasya\' .
##5.068.03c##  mahi\' vAM kSha\_traM de\_veShu\' ..
##5.068.04a##  R^i\_tamR^i\_tena\_ sapa\'nteShi\_raM dakSha\'mAshAte .
##5.068.04c##  a\_druhA\' de\_vau va\'rdhete ..
##5.068.05a##  vR^i\_ShTidyA\'vA rI\_tyA\'pe\_ShaspatI\_ dAnu\'matyAH .
##5.068.05c##  bR^i\_hanta\_M garta\'mAshAte ..
##5.069.01a##  trI ro\'cha\_nA va\'ruNa\_ trI.Nru\_ta dyUntrINi\' mitra dhArayatho\_ rajA\'Msi .
##5.069.01c##  vA\_vR^i\_dhA\_nAva\_mati\'M kSha\_triya\_syAnu\' vra\_taM rakSha\'mANAvaju\_ryam ..
##5.069.02a##  irA\'vatIrvaruNa dhe\_navo\' vA\_M madhu\'madvA\_M sindha\'vo mitra duhre .
##5.069.02c##  traya\'stasthurvR^iSha\_bhAsa\'stisR^i\_NAM dhi\_ShaNA\'nAM reto\_dhA vi dyu\_manta\'H ..
##5.069.03a##  prA\_tarde\_vImadi\'tiM johavImi ma\_dhyaMdi\'na\_ udi\'tA\_ sUrya\'sya .
##5.069.03c##  rA\_ye mi\'trAvaruNA sa\_rvatA\_teLe\' to\_kAya\_ tana\'yAya\_ shaM yoH ..
##5.069.04a##  yA dha\_rtArA\_ raja\'so rocha\_nasyo\_tAdi\_tyA di\_vyA pArthi\'vasya .
##5.069.04c##  na vA\'M de\_vA a\_mR^itA\_ A mi\'nanti vra\_tAni\' mitrAvaruNA dhru\_vANi\' ..
##5.070.01a##  pu\_rU\_ruNA\' chi\_ddhyastyavo\' nU\_naM vA\'M varuNa .
##5.070.01c##  mitra\_ vaMsi\' vAM suma\_tim ..
##5.070.02a##  tA vA\'M sa\_myaga\'druhvA\_NeSha\'mashyAma\_ dhAya\'se .
##5.070.02c##  va\_yaM te ru\'drA syAma ..
##5.070.03a##  pA\_taM no\' rudrA pA\_yubhi\'ru\_ta trA\'yethAM sutrA\_trA .
##5.070.03c##  tu\_ryAma\_ dasyU\'nta\_nUbhi\'H ..
##5.070.04a##  mA kasyA\'dbhutakratU ya\_kShaM bhu\'jemA ta\_nUbhi\'H .
##5.070.04c##  mA sheSha\'sA\_ mA tana\'sA ..
##5.071.01a##  A no\' gantaM rishAdasA\_ varu\'Na\_ mitra\' ba\_rhaNA\' .
##5.071.01c##  upe\_maM chAru\'madhva\_ram ..
##5.071.02a##  vishva\'sya\_ hi pra\'chetasA\_ varu\'Na\_ mitra\_ rAja\'thaH .
##5.071.02c##  I\_shA\_nA pi\'pyata\_M dhiya\'H ..
##5.071.03a##  upa\' naH su\_tamA ga\'ta\_M varu\'Na\_ mitra\' dA\_shuSha\'H .
##5.071.03c##  a\_sya soma\'sya pI\_taye\' ..
##5.072.01a##  A mi\_tre varu\'Ne va\_yaM gI\_rbhirju\'humo atri\_vat .
##5.072.01c##  ni ba\_rhiShi\' sadata\_M soma\'pItaye ..
##5.072.02a##  vra\_tena\' stho dhru\_vakShe\'mA\_ dharma\'NA yAta\_yajja\'nA .
##5.072.02c##  ni ba\_rhiShi\' sadata\_M soma\'pItaye ..
##5.072.03a##  mi\_trashcha\' no\_ varu\'Nashcha ju\_ShetA\'M ya\_j~nami\_ShTaye\' .
##5.072.03c##  ni ba\_rhiShi\' sadatA\_M soma\'pItaye ..
##5.073.01a##  yada\_dya sthaH pa\'rA\_vati\_ yada\'rvA\_vatya\'shvinA .
##5.073.01c##  yadvA\' pu\_rU pu\'rubhujA\_ yada\_ntari\'kSha\_ A ga\'tam ..
##5.073.02a##  i\_ha tyA pu\'ru\_bhUta\'mA pu\_rU daMsA\'Msi\_ bibhra\'tA .
##5.073.02c##  va\_ra\_syA yA\_myadhri\'gU hu\_ve tu\_viShTa\'mA bhu\_je ..
##5.073.03a##  I\_rmAnyadvapu\'She\_ vapu\'shcha\_kraM ratha\'sya yemathuH .
##5.073.03c##  parya\_nyA nAhu\'ShA yu\_gA ma\_hnA rajA\'Msi dIyathaH ..
##5.073.04a##  tadU\_ Shu vA\'me\_nA kR^i\_taM vishvA\_ yadvA\_manu\_ ShTave\' .
##5.073.04c##  nAnA\' jA\_tAva\'re\_pasA\_ sama\_sme bandhu\_meya\'thuH ..
##5.073.05a##  A yadvA\'M sU\_ryA ratha\_M tiShTha\'draghu\_Shyada\_M sadA\' .
##5.073.05c##  pari\' vAmaru\_ShA vayo\' ghR^i\_NA va\'ranta A\_tapa\'H ..
##5.073.06a##  yu\_voratri\'shchiketati\_ narA\' su\_mnena\_ cheta\'sA .
##5.073.06c##  gha\_rmaM yadvA\'mare\_pasa\_M nAsa\'tyA\_snA bhu\'ra\_Nyati\' ..
##5.073.07a##  u\_gro vA\'M kaku\_ho ya\_yiH shR^i\_Nve yAme\'Shu saMta\_niH .
##5.073.07c##  yadvA\_M daMso\'bhirashvi\_nAtri\'rnarAva\_varta\'ti ..
##5.073.08a##  madhva\' U\_ Shu ma\'dhUyuvA\_ rudrA\_ siSha\'kti pi\_pyuShI\' .
##5.073.08c##  yatsa\'mu\_drAti\_ parSha\'thaH pa\_kvAH pR^ikSho\' bharanta vAm ..
##5.073.09a##  sa\_tyamidvA u\' ashvinA yu\_vAmA\'hurmayo\_bhuvA\' .
##5.073.09c##  tA yAma\'nyAma\_hUta\'mA\_ yAma\_nnA mR^i\'La\_yatta\'mA ..
##5.073.10a##  i\_mA brahmA\'Ni\_ vardha\'nA\_shvibhyA\'M santu\_ shaMta\'mA .
##5.073.10c##  yA takShA\'ma\_ rathA\'.N i\_vAvo\'chAma bR^i\_hannama\'H ..
##5.074.01a##  kUShTho\' devAvashvinA\_dyA di\_vo ma\'nAvasU .
##5.074.01c##  tachChra\'vatho vR^iShaNvasU\_ atri\'rvA\_mA vi\'vAsati ..
##5.074.02a##  kuha\_ tyA kuha\_ nu shru\_tA di\_vi de\_vA nAsa\'tyA .
##5.074.02c##  kasmi\_nnA ya\'tatho\_ jane\_ ko vA\'M na\_dInA\_M sachA\' ..
##5.074.03a##  kaM yA\'tha\_H kaM ha\' gachChatha\_H kamachChA\' yu~njAthe\_ ratha\'m .
##5.074.03c##  kasya\_ brahmA\'Ni raNyatho va\_yaM vA\'mushmasI\_ShTaye\' ..
##5.074.04a##  pau\_raM chi\_ddhyu\'da\_pruta\_M paura\' pau\_rAya\_ jinva\'thaH .
##5.074.04c##  yadI\'M gR^ibhI\_tatA\'taye si\_Mhami\'va dru\_haspa\_de ..
##5.074.05a##  pra chyavA\'nAjjuju\_ruSho\' va\_vrimatka\_M na mu\'~nchathaH .
##5.074.05c##  yuvA\_ yadI\' kR^i\_thaH puna\_rA kAma\'mR^iNve va\_dhva\'H ..
##5.074.06a##  asti\_ hi vA\'mi\_ha sto\_tA smasi\' vAM sa\_MdR^ishi\' shri\_ye .
##5.074.06c##  nU shru\_taM ma\_ A ga\'ta\_mavo\'bhirvAjinIvasU ..
##5.074.07a##  ko vA\'ma\_dya pu\'rU\_NAmA va\'vne\_ martyA\'nAm .
##5.074.07c##  ko vipro\' vipravAhasA\_ ko ya\_j~nairvA\'jinIvasU ..
##5.074.08a##  A vA\_M ratho\_ rathA\'nA\_M yeShTho\' yAtvashvinA .
##5.074.08c##  pu\_rU chi\'dasma\_yusti\_ra A\'~NgU\_Sho martye\_ShvA ..
##5.074.09a##  shamU\_ Shu vA\'M madhUyuvA\_smAka\'mastu charkR^i\_tiH .
##5.074.09c##  a\_rvA\_chI\_nA vi\'chetasA\_ vibhi\'H shye\_neva\' dIyatam ..
##5.074.10a##  ashvi\'nA\_ yaddha\_ karhi\' chichChushrU\_yAta\'mi\_maM hava\'m .
##5.074.10c##  vasvI\'rU\_ Shu vA\_M bhuja\'H pR^i\_~nchanti\_ su vA\_M pR^icha\'H ..
##5.075.01a##  prati\' pri\_yata\'ma\_M ratha\_M vR^iSha\'NaM vasu\_vAha\'nam .
##5.075.01c##  sto\_tA vA\'mashvinA\_vR^iShi\_H stome\'na\_ prati\' bhUShati\_ mAdhvI\_ mama\' shruta\_M hava\'m ..
##5.075.02a##  a\_tyAyA\'tamashvinA ti\_ro vishvA\' a\_haM sanA\' .
##5.075.02c##  dasrA\_ hira\'NyavartanI\_ suShu\'mnA\_ sindhu\'vAhasA\_ mAdhvI\_ mama\' shruta\_M hava\'m ..
##5.075.03a##  A no\_ ratnA\'ni\_ bibhra\'tA\_vashvi\'nA\_ gachCha\'taM yu\_vam .
##5.075.03c##  rudrA\_ hira\'NyavartanI juShA\_NA vA\'jinIvasU\_ mAdhvI\_ mama\' shruta\_M hava\'m ..
##5.075.04a##  su\_ShTubho\' vAM vR^iShaNvasU\_ rathe\_ vANI\_chyAhi\'tA .
##5.075.04c##  u\_ta vA\'M kaku\_ho mR^i\_gaH pR^ikSha\'H kR^iNoti vApu\_Sho mAdhvI\_ mama\' shruta\_M hava\'m ..
##5.075.05a##  bo\_dhinma\'nasA ra\_thye\'Shi\_rA ha\'vana\_shrutA\' .
##5.075.05c##  vibhi\_shchyavA\'namashvinA\_ ni yA\'tho\_ adva\'yAvina\_M mAdhvI\_ mama\' shruta\_M hava\'m ..
##5.075.06a##  A vA\'M narA mano\_yujo.ashvA\'saH pruShi\_tapsa\'vaH .
##5.075.06c##  vayo\' vahantu pI\_taye\' sa\_ha su\_mnebhi\'rashvinA\_ mAdhvI\_ mama\' shruta\_M hava\'m ..
##5.075.07a##  ashvi\'nA\_veha ga\'chChata\_M nAsa\'tyA\_ mA vi ve\'natam .
##5.075.07c##  ti\_rashchi\'darya\_yA pari\' va\_rtiryA\'tamadAbhyA\_ mAdhvI\_ mama\' shruta\_M hava\'m ..
##5.075.08a##  a\_sminya\_j~ne a\'dAbhyA jari\_tAra\'M shubhaspatI .
##5.075.08c##  a\_va\_syuma\'shvinA yu\_vaM gR^i\_Nanta\_mupa\' bhUShatho\_ mAdhvI\_ mama\' shruta\_M hava\'m ..
##5.075.09a##  abhU\'du\_ShA rusha\'tpashu\_rAgnira\'dhAyyR^i\_tviya\'H .
##5.075.09c##  ayo\'ji vAM vR^iShaNvasU\_ ratho\' dasrA\_vama\'rtyo\_ mAdhvI\_ mama\' shruta\_M hava\'m ..
##5.076.01a##  A bhA\'tya\_gniru\_ShasA\_manI\'ka\_mudviprA\'NAM deva\_yA vAcho\' asthuH .
##5.076.01c##  a\_rvA~nchA\' nU\_naM ra\'thye\_ha yA\'taM pIpi\_vAMsa\'mashvinA gha\_rmamachCha\' ..
##5.076.02a##  na sa\'MskR^i\_taM pra mi\'mIto\_ gami\_ShThAnti\' nU\_nama\_shvinopa\'stute\_ha .
##5.076.02c##  divA\'bhipi\_tve.ava\_sAga\'miShThA\_ pratyava\'rtiM dA\_shuShe\_ shambha\'viShThA ..
##5.076.03a##  u\_tA yA\'taM saMga\_ve prA\_tarahno\' ma\_dhyaMdi\'na\_ udi\'tA\_ sUrya\'sya .
##5.076.03c##  divA\_ nakta\_mava\'sA\_ shaMta\'mena\_ nedAnI\'M pI\_tira\_shvinA ta\'tAna ..
##5.076.04a##  i\_daM hi vA\'M pra\_divi\_ sthAna\_moka\' i\_me gR^i\_hA a\'shvine\_daM du\'ro\_Nam .
##5.076.04c##  A no\' di\_vo bR^i\'ha\_taH parva\'tA\_dAdbhyo yA\'ta\_miSha\_mUrja\_M vaha\'ntA ..
##5.076.05a##  sama\_shvino\_rava\'sA\_ nUta\'nena mayo\_bhuvA\' su\_praNI\'tI gamema .
##5.076.05c##  A no\' ra\_yiM va\'hata\_mota vI\_rAnA vishvA\'nyamR^itA\_ saubha\'gAni ..
##5.077.01a##  prA\_ta\_ryAvA\'NA pratha\_mA ya\'jadhvaM pu\_rA gR^idhrA\_dara\'ruShaH pibAtaH .
##5.077.01c##  prA\_tarhi ya\_j~nama\_shvinA\' da\_dhAte\_ pra sha\'Msanti ka\_vaya\'H pUrva\_bhAja\'H ..
##5.077.02a##  prA\_tarya\'jadhvama\_shvinA\' hinota\_ na sA\_yama\'sti deva\_yA aju\'ShTam .
##5.077.02c##  u\_tAnyo a\_smadya\'jate\_ vi chAva\_H pUrva\'HpUrvo\_ yaja\'mAno\_ vanI\'yAn ..
##5.077.03a##  hira\'Nyatva\_~Nmadhu\'varNo ghR^i\_tasnu\_H pR^ikSho\_ vaha\_nnA ratho\' vartate vAm .
##5.077.03c##  mano\'javA ashvinA\_ vAta\'raMhA\_ yenA\'tiyA\_tho du\'ri\_tAni\_ vishvA\' ..
##5.077.04a##  yo bhUyi\'ShTha\_M nAsa\'tyAbhyAM vi\_veSha\_ chani\'ShThaM pi\_tvo rara\'te vibhA\_ge .
##5.077.04c##  sa to\_kama\'sya pIpara\_chChamI\'bhi\_ranU\'rdhvabhAsa\_H sada\_mittu\'turyAt ..
##5.077.05a##  sama\_shvino\_rava\'sA\_ nUta\'nena mayo\_bhuvA\' su\_praNI\'tI gamema .
##5.077.05c##  A no\' ra\_yiM va\'hata\_mota vI\_rAnA vishvA\'nyamR^itA\_ saubha\'gAni ..
##5.078.01a##  ashvi\'nA\_veha ga\'chChata\_M nAsa\'tyA\_ mA vi ve\'natam .
##5.078.01c##  ha\_MsAvi\'va patata\_mA su\_tA.N upa\' ..
##5.078.02a##  ashvi\'nA hari\_NAvi\'va gau\_rAvi\_vAnu\_ yava\'sam .
##5.078.02c##  ha\_MsAvi\'va patata\_mA su\_tA.N upa\' ..
##5.078.03a##  ashvi\'nA vAjinIvasU ju\_ShethA\'M ya\_j~nami\_ShTaye\' .
##5.078.03c##  ha\_MsAvi\'va patata\_mA su\_tA.N upa\' ..
##5.078.04a##  atri\_ryadvA\'mava\_roha\'nnR^i\_bIsa\_majo\'havI\_nnAdha\'mAneva\_ yoShA\' .
##5.078.04c##  shye\_nasya\' chi\_jjava\'sA\_ nUta\'ne\_nAga\'chChatamashvinA\_ shaMta\'mena ..
##5.078.05a##  vi ji\'hIShva vanaspate\_ yoni\_H sUShya\'ntyA iva .
##5.078.05c##  shru\_taM me\' ashvinA\_ hava\'M sa\_ptava\'dhriM cha mu~nchatam ..
##5.078.06a##  bhI\_tAya\_ nAdha\'mAnAya\_ R^iSha\'ye sa\_ptava\'dhraye .
##5.078.06c##  mA\_yAbhi\'rashvinA yu\_vaM vR^i\_kShaM saM cha\_ vi chA\'chathaH ..
##5.078.07a##  yathA\_ vAta\'H puShka\_riNI\'M sami\_~Ngaya\'ti sa\_rvata\'H .
##5.078.07c##  e\_vA te\_ garbha\' ejatu ni\_raitu\_ dasha\'mAsyaH ..
##5.078.08a##  yathA\_ vAto\_ yathA\_ vana\_M yathA\' samu\_dra eja\'ti .
##5.078.08c##  e\_vA tvaM da\'shamAsya sa\_hAve\'hi ja\_rAyu\'NA ..
##5.078.09a##  dasha\_ mAsA\'~nChashayA\_naH ku\'mA\_ro adhi\' mA\_tari\' .
##5.078.09c##  ni\_raitu\' jI\_vo akSha\'to jI\_vo jIva\'ntyA\_ adhi\' ..
##5.079.01a##  ma\_he no\' a\_dya bo\'dha\_yoSho\' rA\_ye di\_vitma\'tI .
##5.079.01c##  yathA\' chinno\_ abo\'dhayaH sa\_tyashra\'vasi vA\_yye sujA\'te\_ ashva\'sUnR^ite ..
##5.079.02a##  yA su\'nI\_the shau\'chadra\_the vyauchCho\' duhitardivaH .
##5.079.02c##  sA vyu\'chCha\_ sahI\'yasi sa\_tyashra\'vasi vA\_yye sujA\'te\_ ashva\'sUnR^ite ..
##5.079.03a##  sA no\' a\_dyAbha\_radva\'su\_rvyu\'chChA duhitardivaH .
##5.079.03c##  yo vyauchCha\_H sahI\'yasi sa\_tyashra\'vasi vA\_yye sujA\'te\_ ashva\'sUnR^ite ..
##5.079.04a##  a\_bhi ye tvA\' vibhAvari\_ stomai\'rgR^i\_Nanti\_ vahna\'yaH .
##5.079.04c##  ma\_ghairma\'ghoni su\_shriyo\_ dAma\'nvantaH surA\_taya\_H sujA\'te\_ ashva\'sUnR^ite ..
##5.079.05a##  yachchi\_ddhi te\' ga\_NA i\_me Cha\_daya\'nti ma\_ghatta\'ye .
##5.079.05c##  pari\' chi\_dvaShTa\'yo dadhu\_rdada\'to\_ rAdho\_ ahra\'ya\_M sujA\'te\_ ashva\'sUnR^ite ..
##5.079.06a##  aiShu\' dhA vI\_rava\_dyasha\_ uSho\' maghoni sU\_riShu\' .
##5.079.06c##  ye no\_ rAdhA\_Msyahra\'yA ma\_ghavA\'no\_ arA\'sata\_ sujA\'te\_ ashva\'sUnR^ite ..
##5.079.07a##  tebhyo\' dyu\_mnaM bR^i\_hadyasha\_ uSho\' magho\_nyA va\'ha .
##5.079.07c##  ye no\_ rAdhA\_MsyashvyA\' ga\_vyA bhaja\'nta sU\_raya\_H sujA\'te\_ ashva\'sUnR^ite ..
##5.079.08a##  u\_ta no\_ goma\'tI\_riSha\_ A va\'hA duhitardivaH .
##5.079.08c##  sA\_kaM sUrya\'sya ra\_shmibhi\'H shu\_kraiH shocha\'dbhira\_rchibhi\_H sujA\'te\_ ashva\'sUnR^ite ..
##5.079.09a##  vyu\'chChA duhitardivo\_ mA chi\_raM ta\'nuthA\_ apa\'H .
##5.079.09c##  nettvA\' ste\_naM yathA\' ri\_puM tapA\'ti\_ sUro\' a\_rchiShA\_ sujA\'te\_ ashva\'sUnR^ite ..
##5.079.10a##  e\_tAva\_dvedu\'Sha\_stvaM bhUyo\' vA\_ dAtu\'marhasi .
##5.079.10c##  yA sto\_tR^ibhyo\' vibhAvaryu\_chChantI\_ na pra\_mIya\'se\_ sujA\'te\_ ashva\'sUnR^ite ..
##5.080.01a##  dyu\_tadyA\'mAnaM bR^iha\_tImR^i\_tena\' R^i\_tAva\'rImaru\_Napsu\'M vibhA\_tIm .
##5.080.01c##  de\_vImu\_Shasa\_M sva\'rA\_vaha\'ntI\_M prati\_ viprA\'so ma\_tibhi\'rjarante ..
##5.080.02a##  e\_ShA jana\'M darsha\_tA bo\_dhaya\'ntI su\_gAnpa\_thaH kR^i\'Nva\_tI yA\_tyagre\' .
##5.080.02c##  bR^i\_ha\_dra\_thA bR^i\'ha\_tI vi\'shvami\_nvoShA jyoti\'ryachCha\_tyagre\_ ahnA\'m ..
##5.080.03a##  e\_ShA gobhi\'raru\_Nebhi\'ryujA\_nAsre\'dhantI ra\_yimaprA\'yu chakre .
##5.080.03c##  pa\_tho rada\'ntI suvi\_tAya\' de\_vI pu\'ruShTu\_tA vi\_shvavA\'rA\_ vi bhA\'ti ..
##5.080.04a##  e\_ShA vye\'nI bhavati dvi\_barhA\' AviShkR^iNvA\_nA ta\_nva\'M pu\_rastA\'t .
##5.080.04c##  R^i\_tasya\_ panthA\_manve\'ti sA\_dhu pra\'jAna\_tIva\_ na disho\' minAti ..
##5.080.05a##  e\_ShA shu\_bhrA na ta\_nvo\' vidA\_nordhveva\' snA\_tI dR^i\_shaye\' no asthAt .
##5.080.05c##  apa\_ dveSho\_ bAdha\'mAnA\_ tamA\'Msyu\_ShA di\_vo du\'hi\_tA jyoti\_ShAgA\'t ..
##5.080.06a##  e\_ShA pra\'tI\_chI du\'hi\_tA di\_vo nR^InyoShe\'va bha\_drA ni ri\'NIte\_ apsa\'H .
##5.080.06c##  vyU\_rNva\_tI dA\_shuShe\_ vAryA\'Ni\_ puna\_rjyoti\'ryuva\_tiH pU\_rvathA\'kaH ..
##5.081.01a##  yu\_~njate\_ mana\' u\_ta yu\'~njate\_ dhiyo\_ viprA\_ vipra\'sya bR^iha\_to vi\'pa\_shchita\'H .
##5.081.01c##  vi hotrA\' dadhe vayunA\_videka\_ inma\_hI de\_vasya\' savi\_tuH pari\'ShTutiH ..
##5.081.02a##  vishvA\' rU\_pANi\_ prati\' mu~nchate ka\_viH prAsA\'vIdbha\_draM dvi\_pade\_ chatu\'Shpade .
##5.081.02c##  vi nAka\'makhyatsavi\_tA vare\_Nyo.anu\' pra\_yANa\'mu\_Shaso\_ vi rA\'jati ..
##5.081.03a##  yasya\' pra\_yANa\_manva\_nya idya\_yurde\_vA de\_vasya\' mahi\_mAna\_moja\'sA .
##5.081.03c##  yaH pArthi\'vAni vima\_me sa eta\'sho\_ rajA\'Msi de\_vaH sa\'vi\_tA ma\'hitva\_nA ..
##5.081.04a##  u\_ta yA\'si savita\_strINi\' rocha\_nota sUrya\'sya ra\_shmibhi\_H samu\'chyasi .
##5.081.04c##  u\_ta rAtrI\'mubha\_yata\_H parI\'yasa u\_ta mi\_tro bha\'vasi deva\_ dharma\'bhiH ..
##5.081.05a##  u\_teshi\'She prasa\_vasya\_ tvameka\_ idu\_ta pU\_ShA bha\'vasi deva\_ yAma\'bhiH .
##5.081.05c##  u\_tedaM vishva\_M bhuva\'na\_M vi rA\'jasi shyA\_vAshva\'ste savita\_H stoma\'mAnashe ..
##5.082.01a##  tatsa\'vi\_turvR^i\'NImahe va\_yaM de\_vasya\_ bhoja\'nam .
##5.082.01c##  shreShTha\'M sarva\_dhAta\'ma\_M tura\_M bhaga\'sya dhImahi ..
##5.082.02a##  asya\_ hi svaya\'shastaraM savi\_tuH kachcha\_na pri\_yam .
##5.082.02c##  na mi\_nanti\' sva\_rAjya\'m ..
##5.082.03a##  sa hi ratnA\'ni dA\_shuShe\' su\_vAti\' savi\_tA bhaga\'H .
##5.082.03c##  taM bhA\_gaM chi\_tramI\'mahe ..
##5.082.04a##  a\_dyA no\' deva savitaH pra\_jAva\'tsAvI\_H saubha\'gam .
##5.082.04c##  parA\' du\_ShShvapnya\'M suva ..
##5.082.05a##  vishvA\'ni deva savitarduri\_tAni\_ parA\' suva .
##5.082.05c##  yadbha\_draM tanna\_ A su\'va ..
##5.082.06a##  anA\'gaso\_ adi\'taye de\_vasya\' savi\_tuH sa\_ve .
##5.082.06c##  vishvA\' vA\_mAni\' dhImahi ..
##5.082.07a##  A vi\_shvade\'va\_M satpa\'tiM sU\_ktaira\_dyA vR^i\'NImahe .
##5.082.07c##  sa\_tyasa\'vaM savi\_tAra\'m ..
##5.082.08a##  ya i\_me u\_bhe aha\'nI pu\_ra etyapra\'yuchChan .
##5.082.08c##  svA\_dhIrde\_vaH sa\'vi\_tA ..
##5.082.09a##  ya i\_mA vishvA\' jA\_tAnyA\'shrA\_vaya\'ti\_ shloke\'na .
##5.082.09c##  pra cha\' su\_vAti\' savi\_tA ..
##5.083.01a##  achChA\' vada ta\_vasa\'M gI\_rbhirA\_bhiH stu\_hi pa\_rjanya\_M nama\_sA vi\'vAsa .
##5.083.01c##  kani\'kradadvR^iSha\_bho jI\_radA\'nU\_ reto\' dadhA\_tyoSha\'dhIShu\_ garbha\'m ..
##5.083.02a##  vi vR^i\_kShAnha\'ntyu\_ta ha\'nti ra\_kShaso\_ vishva\'M bibhAya\_ bhuva\'naM ma\_hAva\'dhAt .
##5.083.02c##  u\_tAnA\'gA IShate\_ vR^iShNyA\'vato\_ yatpa\_rjanya\'H sta\_naya\_nhanti\' du\_ShkR^ita\'H ..
##5.083.03a##  ra\_thIva\_ kasha\_yAshvA\'.N abhikShi\_pannA\_virdU\_tAnkR^i\'Nute va\_rShyA\_.N3\_\' aha\' .
##5.083.03c##  dU\_rAtsi\_Mhasya\' sta\_nathA\_ udI\'rate\_ yatpa\_rjanya\'H kR^iNu\_te va\_rShyaM1\_\' nabha\'H ..
##5.083.04a##  pra vAtA\_ vAnti\' pa\_taya\'nti vi\_dyuta\_ udoSha\'dhI\_rjiha\'te\_ pinva\'te\_ sva\'H .
##5.083.04c##  irA\_ vishva\'smai\_ bhuva\'nAya jAyate\_ yatpa\_rjanya\'H pR^ithi\_vIM reta\_sAva\'ti ..
##5.083.05a##  yasya\' vra\_te pR^i\'thi\_vI nanna\'mIti\_ yasya\' vra\_te sha\_phava\_jjarbhu\'rIti .
##5.083.05c##  yasya\' vra\_ta oSha\'dhIrvi\_shvarU\'pA\_H sa na\'H parjanya\_ mahi\_ sharma\' yachCha ..
##5.083.06a##  di\_vo no\' vR^i\_ShTiM ma\'ruto rarIdhva\_M pra pi\'nvata\_ vR^iShNo\_ ashva\'sya\_ dhArA\'H .
##5.083.06c##  a\_rvA~Ne\_tena\' stanayi\_tnunehya\_po ni\'Shi\_~nchannasu\'raH pi\_tA na\'H ..
##5.083.07a##  a\_bhi kra\'nda sta\_naya\_ garbha\_mA dhA\' uda\_nvatA\_ pari\' dIyA\_ rathe\'na .
##5.083.07c##  dR^iti\_M su ka\'rSha\_ viShi\'ta\_M nya\'~nchaM sa\_mA bha\'vantU\_dvato\' nipA\_dAH ..
##5.083.08a##  ma\_hAnta\_M kosha\_muda\'chA\_ ni Shi\'~ncha\_ syanda\'ntAM ku\_lyA viShi\'tAH pu\_rastA\'t .
##5.083.08c##  ghR^i\_tena\_ dyAvA\'pR^ithi\_vI vyu\'ndhi suprapA\_NaM bha\'vatva\_ghnyAbhya\'H ..
##5.083.09a##  yatpa\'rjanya\_ kani\'kradatsta\_naya\_nhaMsi\' du\_ShkR^ita\'H .
##5.083.09c##  pratI\_daM vishva\'M modate\_ yatkiM cha\' pR^ithi\_vyAmadhi\' ..
##5.083.10a##  ava\'rShIrva\_rShamudu\_ ShU gR^i\'bhA\_yAka\_rdhanvA\_nyatye\'ta\_vA u\' .
##5.083.10c##  ajI\'jana\_ oSha\'dhI\_rbhoja\'nAya\_ kamu\_ta pra\_jAbhyo\'.avido manI\_ShAm ..
##5.084.01a##  baLi\_tthA parva\'tAnAM khi\_draM bi\'bharShi pR^ithivi .
##5.084.01c##  pra yA bhUmi\'M pravatvati ma\_hnA ji\_noShi\' mahini ..
##5.084.02a##  stomA\'sastvA vichAriNi\_ prati\' ShTobhantya\_ktubhi\'H .
##5.084.02c##  pra yA vAja\_M na heSha\'ntaM pe\_rumasya\'syarjuni ..
##5.084.03a##  dR^i\_LhA chi\_dyA vana\_spatI\'nkShma\_yA dardha\_rShyoja\'sA .
##5.084.03c##  yatte\' a\_bhrasya\' vi\_dyuto\' di\_vo varSha\'nti vR^i\_ShTaya\'H ..
##5.085.01a##  pra sa\_mrAje\' bR^i\_hada\'rchA gabhI\_raM brahma\' pri\_yaM varu\'NAya shru\_tAya\' .
##5.085.01c##  vi yo ja\_ghAna\' shami\_teva\_ charmo\'pa\_stire\' pR^ithi\_vIM sUryA\'ya ..
##5.085.02a##  vane\'Shu\_ vya1\_\'ntari\'kShaM tatAna\_ vAja\_marva\'tsu\_ paya\' u\_sriyA\'su .
##5.085.02c##  hR^i\_tsu kratu\_M varu\'No a\_psva1\_\'gniM di\_vi sUrya\'madadhA\_tsoma\_madrau\' ..
##5.085.03a##  nI\_chIna\'bAra\_M varu\'Na\_H kava\'ndha\_M pra sa\'sarja\_ roda\'sI a\_ntari\'kSham .
##5.085.03c##  tena\_ vishva\'sya\_ bhuva\'nasya\_ rAjA\_ yava\_M na vR^i\_ShTirvyu\'natti\_ bhUma\' ..
##5.085.04a##  u\_natti\_ bhUmi\'M pR^ithi\_vImu\_ta dyAM ya\_dA du\_gdhaM varu\'No\_ vaShTyAdit .
##5.085.04c##  sama\_bhreNa\' vasata\_ parva\'tAsastaviShI\_yanta\'H shrathayanta vI\_rAH ..
##5.085.05a##  i\_mAmU\_ ShvA\'su\_rasya\' shru\_tasya\' ma\_hIM mA\_yAM varu\'Nasya\_ pra vo\'cham .
##5.085.05c##  mAne\'neva tasthi\_vA.N a\_ntari\'kShe\_ vi yo ma\_me pR^i\'thi\_vIM sUrye\'Na ..
##5.085.06a##  i\_mAmU\_ nu ka\_vita\'masya mA\_yAM ma\_hIM de\_vasya\_ naki\_rA da\'dharSha .
##5.085.06c##  eka\_M yadu\_dnA na pR^i\_NantyenI\'rAsi\_~nchantI\'ra\_vana\'yaH samu\_dram ..
##5.085.07a##  a\_rya\_mya\'M varuNa mi\_trya\'M vA\_ sakhA\'yaM vA\_ sada\_midbhrAta\'raM vA .
##5.085.07c##  ve\_shaM vA\_ nitya\'M varu\_NAra\'NaM vA\_ yatsI\_mAga\'shchakR^i\_mA shi\_shratha\_stat ..
##5.085.08a##  ki\_ta\_vAso\_ yadri\'ri\_purna dI\_vi yadvA\' ghA sa\_tyamu\_ta yanna vi\_dma .
##5.085.08c##  sarvA\_ tA vi Shya\' shithi\_reva\' de\_vAdhA\' te syAma varuNa pri\_yAsa\'H ..
##5.086.01a##  indrA\'gnI\_ yamava\'tha u\_bhA vAje\'Shu\_ martya\'m .
##5.086.01c##  dR^i\_LhA chi\_tsa pra bhe\'dati dyu\_mnA vANI\'riva tri\_taH ..
##5.086.02a##  yA pR^ita\'nAsu du\_ShTarA\_ yA vAje\'Shu shra\_vAyyA\' .
##5.086.02c##  yA pa~ncha\' charSha\_NIra\_bhI\'ndrA\_gnI tA ha\'vAmahe ..
##5.086.03a##  tayo\_ridama\'va\_chChava\'sti\_gmA di\_dyunma\_ghono\'H .
##5.086.03c##  prati\_ druNA\_ gabha\'styo\_rgavA\'M vR^itra\_ghna eSha\'te ..
##5.086.04a##  tA vA\_meShe\_ rathA\'nAmindrA\_gnI ha\'vAmahe .
##5.086.04c##  patI\' tu\_rasya\_ rAdha\'so vi\_dvAMsA\_ girva\'NastamA ..
##5.086.05a##  tA vR^i\_dhantA\_vanu\_ dyUnmartA\'ya de\_vAva\_dabhA\' .
##5.086.05c##  arha\'ntA chitpu\_ro da\_dheM.ashe\'va de\_vAvarva\'te ..
##5.086.06a##  e\_vendrA\_gnibhyA\_mahA\'vi ha\_vyaM shU\_Shya\'M ghR^i\_taM na pU\_tamadri\'bhiH .
##5.086.06c##  tA sU\_riShu\_ shravo\' bR^i\_hadra\_yiM gR^i\_Natsu\' didhR^ita\_miSha\'M gR^i\_Natsu\' didhR^itam ..
##5.087.01a##  pra vo\' ma\_he ma\_tayo\' yantu\_ viShNa\'ve ma\_rutva\'te giri\_jA e\'va\_yAma\'rut .
##5.087.01c##  pra shardhA\'ya\_ praya\'jyave sukhA\_daye\' ta\_vase\' bha\_ndadi\'ShTaye\_ dhuni\'vratAya\_ shava\'se ..
##5.087.02a##  pra ye jA\_tA ma\'hi\_nA ye cha\_ nu sva\_yaM pra vi\_dmanA\' bru\_vata\' eva\_yAma\'rut .
##5.087.02c##  kratvA\_ tadvo\' maruto\_ nAdhR^iShe\_ shavo\' dA\_nA ma\_hnA tade\'ShA\_madhR^i\'ShTAso\_ nAdra\'yaH ..
##5.087.03a##  pra ye di\_vo bR^i\'ha\_taH shR^i\'Nvi\_re gi\_rA su\_shukvA\'naH su\_bhva\' eva\_yAma\'rut .
##5.087.03c##  na yeShA\_mirI\' sa\_dhastha\_ IShTa\_ A.N a\_gnayo\_ na svavi\'dyuta\_H pra sya\_ndrAso\_ dhunI\'nAm ..
##5.087.04a##  sa cha\'krame maha\_to niru\'rukra\_maH sa\'mA\_nasmA\_tsada\'sa eva\_yAma\'rut .
##5.087.04c##  ya\_dAyu\'kta\_ tmanA\_ svAdadhi\_ ShNubhi\_rviShpa\'rdhaso\_ vima\'haso\_ jigA\'ti\_ shevR^i\'dho\_ nR^ibhi\'H ..
##5.087.05a##  sva\_no na vo.ama\'vAnrejaya\_dvR^iShA\' tve\_Sho ya\_yista\'vi\_Sha e\'va\_yAma\'rut .
##5.087.05c##  yenA\_ saha\'nta R^i\_~njata\_ svaro\'chiSha\_H sthAra\'shmAno hira\_NyayA\'H svAyu\_dhAsa\' i\_ShmiNa\'H ..
##5.087.06a##  a\_pA\_ro vo\' mahi\_mA vR^i\'ddhashavasastve\_ShaM shavo\'.avatveva\_yAma\'rut .
##5.087.06c##  sthAtA\'ro\_ hi prasi\'tau sa\_MdR^ishi\_ sthana\_ te na\' uruShyatA ni\_daH shu\'shu\_kvAMso\_ nAgnaya\'H ..
##5.087.07a##  te ru\_drAsa\_H suma\'khA a\_gnayo\' yathA tuvidyu\_mnA a\'vantveva\_yAma\'rut .
##5.087.07c##  dI\_rghaM pR^i\_thu pa\'prathe\_ sadma\_ pArthi\'va\_M yeShA\_majme\_ShvA ma\_haH shardhA\_Msyadbhu\'tainasAm ..
##5.087.08a##  a\_dve\_Sho no\' maruto gA\_tumeta\'na\_ shrotA\_ hava\'M jari\_ture\'va\_yAma\'rut .
##5.087.08c##  viShNo\'rma\_haH sa\'manyavo yuyotana\_ smadra\_thyo\_3\_\' na da\_MsanApa\_ dveShA\'Msi sanu\_taH ..
##5.087.09a##  gantA\' no ya\_j~naM ya\'j~niyAH su\_shami\_ shrotA\_ hava\'mara\_kSha e\'va\_yAma\'rut .
##5.087.09c##  jyeShThA\'so\_ na parva\'tAso\_ vyo\'mani yU\_yaM tasya\' prachetasa\_H syAta\' du\_rdharta\'vo ni\_daH ..
##6.001.01a##  tvaM hya\'gne pratha\_mo ma\_notA\_syA dhi\_yo abha\'vo dasma\_ hotA\' .
##6.001.01c##  tvaM sI\'M vR^iShannakR^iNordu\_ShTarI\'tu\_ saho\_ vishva\'smai\_ saha\'se\_ saha\'dhyai ..
##6.001.02a##  adhA\_ hotA\_ nya\'sIdo\_ yajI\'yAni\_Laspa\_da i\_Shaya\_nnIDya\_H san .
##6.001.02c##  taM tvA\_ nara\'H pratha\_maM de\'va\_yanto\' ma\_ho rA\_ye chi\_taya\'nto\_ anu\' gman ..
##6.001.03a##  vR^i\_teva\_ yanta\'M ba\_hubhi\'rvasa\_vyai\_3\_\'stve ra\_yiM jA\'gR^i\_vAMso\_ anu\' gman .
##6.001.03c##  rusha\'ntama\_gniM da\'rsha\_taM bR^i\_hanta\'M va\_pAva\'ntaM vi\_shvahA\' dIdi\_vAMsa\'m ..
##6.001.04a##  pa\_daM de\_vasya\_ nama\'sA\_ vyanta\'H shrava\_syava\_H shrava\' Apa\_nnamR^i\'ktam .
##6.001.04c##  nAmA\'ni chiddadhire ya\_j~niyA\'ni bha\_drAyA\'M te raNayanta\_ saMdR^i\'ShTau ..
##6.001.05a##  tvAM va\'rdhanti kShi\_taya\'H pR^ithi\_vyAM tvAM rAya\' u\_bhayA\'so\_ janA\'nAm .
##6.001.05c##  tvaM trA\_tA ta\'raNe\_ chetyo\' bhUH pi\_tA mA\_tA sada\_minmAnu\'ShANAm ..
##6.001.06a##  sa\_pa\_ryeNya\_H sa pri\_yo vi\_kShva1\_\'gnirhotA\' ma\_ndro ni Sha\'sAdA\_ yajI\'yAn .
##6.001.06c##  taM tvA\' va\_yaM dama\_ A dI\'di\_vAMsa\_mupa\' j~nu\_bAdho\_ nama\'sA sadema ..
##6.001.07a##  taM tvA\' va\_yaM su\_dhyo\_3\_\' navya\'magne sumnA\_yava\' Imahe deva\_yanta\'H .
##6.001.07c##  tvaM visho\' anayo\_ dIdyA\'no di\_vo a\'gne bR^iha\_tA ro\'cha\_nena\' ..
##6.001.08a##  vi\_shAM ka\_viM vi\_shpati\_M shashva\'tInAM ni\_tosha\'naM vR^iSha\_bhaM cha\'rShaNI\_nAm .
##6.001.08c##  pretI\'ShaNimi\_Shaya\'ntaM pAva\_kaM rAja\'ntama\_gniM ya\'ja\_taM ra\'yI\_NAm ..
##6.001.09a##  so a\'gna Ije shasha\_me cha\_ marto\_ yasta\_ Ana\'T sa\_midhA\' ha\_vyadA\'tim .
##6.001.09c##  ya Ahu\'ti\_M pari\_ vedA\_ namo\'bhi\_rvishvetsa vA\_mA da\'dhate\_ tvota\'H ..
##6.001.10a##  a\_smA u\' te\_ mahi\' ma\_he vi\'dhema\_ namo\'bhiragne sa\_midho\_ta ha\_vyaiH .
##6.001.10c##  vedI\' sUno sahaso gI\_rbhiru\_kthairA te\' bha\_drAyA\'M suma\_tau ya\'tema ..
##6.001.11a##  A yasta\_tantha\_ roda\'sI\_ vi bhA\_sA shravo\'bhishcha shrava\_sya1\_\'staru\'traH .
##6.001.11c##  bR^i\_hadbhi\_rvAjai\_H sthavi\'rebhira\_sme re\_vadbhi\'ragne vita\_raM vi bhA\'hi ..
##6.001.12a##  nR^i\_vadva\'so\_ sada\_middhe\'hya\_sme bhUri\' to\_kAya\_ tana\'yAya pa\_shvaH .
##6.001.12c##  pU\_rvIriSho\' bR^iha\_tIrA\_re/a\'ghA a\_sme bha\_drA sau\'shrava\_sAni\' santu ..
##6.001.13a##  pu\_rUNya\'gne puru\_dhA tvA\_yA vasU\'ni rAjanva\_sutA\' te ashyAm .
##6.001.13c##  pu\_rUNi\_ hi tve pu\'ruvAra\_ santyagne\_ vasu\' vidha\_te rAja\'ni\_ tve ..
##6.002.01a##  tvaM hi kShaita\'va\_dyasho.agne\' mi\_tro na patya\'se .
##6.002.01c##  tvaM vi\'charShaNe\_ shravo\_ vaso\' pu\_ShTiM na pu\'Shyasi ..
##6.002.02a##  tvAM hi ShmA\' charSha\_Nayo\' ya\_j~nebhi\'rgI\_rbhirILa\'te .
##6.002.02c##  tvAM vA\_jI yA\'tyavR^i\_ko ra\'ja\_stUrvi\_shvacha\'rShaNiH ..
##6.002.03a##  sa\_joSha\'stvA di\_vo naro\' ya\_j~nasya\' ke\_tumi\'ndhate .
##6.002.03c##  yaddha\_ sya mAnu\'Sho\_ jana\'H sumnA\_yurju\_hve a\'dhva\_re ..
##6.002.04a##  R^idha\_dyaste\' su\_dAna\'ve dhi\_yA marta\'H sha\_shama\'te .
##6.002.04c##  U\_tI Sha bR^i\'ha\_to di\_vo dvi\_Sho aMho\_ na ta\'rati ..
##6.002.05a##  sa\_midhA\_ yasta\_ Ahu\'ti\_M nishi\'ti\_M martyo\_ nasha\'t .
##6.002.05c##  va\_yAva\'nta\_M sa pu\'Shyati\_ kShaya\'magne sha\_tAyu\'Sham ..
##6.002.06a##  tve\_Shaste\' dhU\_ma R^i\'Nvati di\_vi Sha~nChu\_kra Ata\'taH .
##6.002.06c##  sUro\_ na hi dyu\_tA tvaM kR^i\_pA pA\'vaka\_ rocha\'se ..
##6.002.07a##  adhA\_ hi vi\_kShvIDyo.asi\' pri\_yo no\_ ati\'thiH .
##6.002.07c##  ra\_NvaH pu\_rI\'va\_ jUrya\'H sU\_nurna tra\'ya\_yAyya\'H ..
##6.002.08a##  kratvA\_ hi droNe\' a\_jyase.agne\' vA\_jI na kR^itvya\'H .
##6.002.08c##  pari\'jmeva sva\_dhA gayo.atyo\_ na hvA\_ryaH shishu\'H ..
##6.002.09a##  tvaM tyA chi\_dachyu\_tAgne\' pa\_shurna yava\'se .
##6.002.09c##  dhAmA\' ha\_ yatte\' ajara\_ vanA\' vR^i\_shchanti\_ shikva\'saH ..
##6.002.10a##  veShi\_ hya\'dhvarIya\_tAmagne\_ hotA\_ dame\' vi\_shAm .
##6.002.10c##  sa\_mR^idho\' vishpate kR^iNu ju\_Shasva\' ha\_vyama\'~NgiraH ..
##6.002.11a##  achChA\' no mitramaho deva de\_vAnagne\_ vocha\'H suma\_tiM roda\'syoH .
##6.002.11c##  vI\_hi sva\_stiM su\'kShi\_tiM di\_vo nR^Indvi\_Sho aMhA\'Msi duri\_tA ta\'rema\_ tA ta\'rema\_ tavAva\'sA tarema ..
##6.003.01a##  agne\_ sa kShe\'ShadR^ita\_pA R^i\'te\_jA u\_ru jyoti\'rnashate deva\_yuShTe\' .
##6.003.01c##  yaM tvaM mi\_treNa\_ varu\'NaH sa\_joShA\_ deva\_ pAsi\_ tyaja\'sA\_ marta\_maMha\'H ..
##6.003.02a##  I\_je ya\_j~nebhi\'H shasha\_me shamI\'bhirR^i\_dhadvA\'rAyA\_gnaye\' dadAsha .
##6.003.02c##  e\_vA cha\_na taM ya\_shasA\_maju\'ShTi\_rnAMho\_ marta\'M nashate\_ na pradR^i\'ptiH ..
##6.003.03a##  sUro\_ na yasya\' dR^isha\_tira\'re\_pA bhI\_mA yadeti\' shucha\_tasta\_ A dhIH .
##6.003.03c##  heSha\'svataH shu\_rudho\_ nAyama\_ktoH kutrA\' chidra\_Nvo va\'sa\_tirva\'ne\_jAH ..
##6.003.04a##  ti\_gmaM chi\_dema\_ mahi\_ varpo\' asya\_ bhasa\_dashvo\_ na ya\'masA\_na A\_sA .
##6.003.04c##  vi\_jeha\'mAnaH para\_shurna ji\_hvAM dra\_virna drA\'vayati\_ dAru\_ dhakSha\'t ..
##6.003.05a##  sa idaste\'va\_ prati\' dhAdasi\_Shya~nChishI\'ta\_ tejo.aya\'so\_ na dhArA\'m .
##6.003.05c##  chi\_tradhra\'jatirara\_tiryo a\_ktorverna dru\_ShadvA\' raghu\_patma\'jaMhAH ..
##6.003.06a##  sa I\'M re\_bho na prati\' vasta u\_srAH sho\_chiShA\' rArapIti mi\_trama\'hAH .
##6.003.06c##  nakta\_M ya I\'maru\_Sho yo divA\_ nR^Inama\'rtyo aru\_Sho yo divA\_ nR^In ..
##6.003.07a##  di\_vo na yasya\' vidha\_to navI\'no\_dvR^iShA\' ru\_kSha oSha\'dhIShu nUnot .
##6.003.07c##  ghR^iNA\_ na yo dhraja\'sA\_ patma\'nA\_ yannA roda\'sI\_ vasu\'nA\_ daM su\_patnI\' ..
##6.003.08a##  dhAyo\'bhirvA\_ yo yujye\'bhira\_rkairvi\_dyunna da\'vidyo\_tsvebhi\_H shuShmai\'H .
##6.003.08c##  shardho\' vA\_ yo ma\_rutA\'M ta\_takSha\' R^i\_bhurna tve\_Sho ra\'bhasA\_no a\'dyaut ..
##6.004.01a##  yathA\' hota\_rmanu\'Sho de\_vatA\'tA ya\_j~nebhi\'H sUno sahaso\_ yajA\'si .
##6.004.01c##  e\_vA no\' a\_dya sa\'ma\_nA sa\'mA\_nAnu\_shanna\'gna usha\_to ya\'kShi de\_vAn ..
##6.004.02a##  sa no\' vi\_bhAvA\' cha\_kShaNi\_rna vasto\'ra\_gnirva\_ndAru\_ vedya\_shchano\' dhAt .
##6.004.02c##  vi\_shvAyu\_ryo a\_mR^ito\_ martye\'ShUSha\_rbhudbhUdati\'thirjA\_tave\'dAH ..
##6.004.03a##  dyAvo\_ na yasya\' pa\_naya\_ntyabhva\_M bhAsA\'Msi vaste\_ sUryo\_ na shu\_kraH .
##6.004.03c##  vi ya i\_notya\_jara\'H pAva\_ko.ashna\'sya chichChishnathatpU\_rvyANi\' ..
##6.004.04a##  va\_dmA hi sU\'no\_ asya\'dma\_sadvA\' cha\_kre a\_gnirja\_nuShAjmAnna\'m .
##6.004.04c##  sa tvaM na\' Urjasana\_ Urja\'M dhA\_ rAje\'va jeravR^i\_ke kShe\'Shya\_ntaH ..
##6.004.05a##  niti\'kti\_ yo vA\'ra\_Namanna\_matti\' vA\_yurna rAShTryatye\'tya\_ktUn .
##6.004.05c##  tu\_ryAma\_ yasta\' A\_dishA\_marA\'tI\_ratyo\_ na hruta\_H pata\'taH pari\_hrut ..
##6.004.06a##  A sUryo\_ na bhA\'nu\_madbhi\'ra\_rkairagne\' ta\_tantha\_ roda\'sI\_ vi bhA\_sA .
##6.004.06c##  chi\_tro na\'ya\_tpari\_ tamA\'Msya\_ktaH sho\_chiShA\_ patma\'nnaushi\_jo na dIya\'n ..
##6.004.07a##  tvAM hi ma\_ndrata\'mamarkasho\_kairva\'vR^i\_mahe\_ mahi\' na\_H shroShya\'gne .
##6.004.07c##  indra\_M na tvA\_ shava\'sA de\_vatA\' vA\_yuM pR^i\'Nanti\_ rAdha\'sA\_ nR^ita\'mAH ..
##6.004.08a##  nU no\' agne.avR^i\_kebhi\'H sva\_sti veShi\' rA\_yaH pa\_thibhi\_H parShyaMha\'H .
##6.004.08c##  tA sU\_ribhyo\' gR^iNa\_te rA\'si su\_mnaM made\'ma sha\_tahi\'mAH su\_vIrA\'H ..
##6.005.01a##  hu\_ve va\'H sU\_nuM saha\'so\_ yuvA\'na\_madro\'ghavAchaM ma\_tibhi\_ryavi\'ShTham .
##6.005.01c##  ya inva\'ti\_ dravi\'NAni\_ prache\'tA vi\_shvavA\'rANi puru\_vAro\' a\_dhruk ..
##6.005.02a##  tve vasU\'ni purvaNIka hotardo\_ShA vasto\_reri\'re ya\_j~niyA\'saH .
##6.005.02c##  kShAme\'va\_ vishvA\_ bhuva\'nAni\_ yasmi\_nsaM saubha\'gAni dadhi\_re pA\'va\_ke ..
##6.005.03a##  tvaM vi\_kShu pra\_diva\'H sIda A\_su kratvA\' ra\_thIra\'bhavo\_ vAryA\'NAm .
##6.005.03c##  ata\' inoShi vidha\_te chi\'kitvo\_ vyA\'nu\_ShagjA\'tavedo\_ vasU\'ni ..
##6.005.04a##  yo na\_H sanu\'tyo abhi\_dAsa\'dagne\_ yo anta\'ro mitramaho vanu\_ShyAt .
##6.005.04c##  tama\_jare\'bhi\_rvR^iSha\'bhi\_stava\_ svaistapA\' tapiShTha\_ tapa\'sA\_ tapa\'svAn ..
##6.005.05a##  yaste\' ya\_j~nena\' sa\_midhA\_ ya u\_kthaira\_rkebhi\'H sUno sahaso\_ dadA\'shat .
##6.005.05c##  sa martye\'ShvamR^ita\_ prache\'tA rA\_yA dyu\_mnena\_ shrava\'sA\_ vi bhA\'ti ..
##6.005.06a##  sa tatkR^i\'dhIShi\_tastUya\'magne\_ spR^idho\' bAdhasva\_ saha\'sA\_ saha\'svAn .
##6.005.06c##  yachCha\_syase\_ dyubhi\'ra\_kto vacho\'bhi\_stajju\'Shasva jari\_turghoShi\_ manma\' ..
##6.005.07a##  a\_shyAma\_ taM kAma\'magne\_ tavo\_tI a\_shyAma\' ra\_yiM ra\'yivaH su\_vIra\'m .
##6.005.07c##  a\_shyAma\_ vAja\'ma\_bhi vA\_jaya\'nto\_.ashyAma\' dyu\_mnama\'jarA\_jara\'M te ..
##6.006.01a##  pra navya\'sA\_ saha\'saH sU\_numachChA\' ya\_j~nena\' gA\_tumava\' i\_chChamA\'naH .
##6.006.01c##  vR^i\_shchadva\'naM kR^i\_ShNayA\'ma\_M rusha\'ntaM vI\_tI hotA\'raM di\_vyaM ji\'gAti ..
##6.006.02a##  sa shvi\'tA\_nasta\'nya\_tU ro\'chana\_sthA a\_jare\'bhi\_rnAna\'dadbhi\_ryavi\'ShThaH .
##6.006.02c##  yaH pA\'va\_kaH pu\'ru\_tama\'H pu\_rUNi\' pR^i\_thUnya\_gnira\'nu\_yAti\_ bharva\'n ..
##6.006.03a##  vi te\_ viShva\_gvAta\'jUtAso agne\_ bhAmA\'saH shuche\_ shucha\'yashcharanti .
##6.006.03c##  tu\_vi\_mra\_kShAso\' di\_vyA nava\'gvA\_ vanA\' vananti dhR^iSha\_tA ru\_janta\'H ..
##6.006.04a##  ye te\' shu\_krAsa\_H shucha\'yaH shuchiShma\_H kShAM vapa\'nti\_ viShi\'tAso\_ ashvA\'H .
##6.006.04c##  adha\' bhra\_masta\' urvi\_yA vi bhA\'ti yA\_taya\'mAno\_ adhi\_ sAnu\_ pR^ishne\'H ..
##6.006.05a##  adha\' ji\_hvA pA\'patIti\_ pra vR^iShNo\' goShu\_yudho\_ nAshani\'H sR^ijA\_nA .
##6.006.05c##  shUra\'syeva\_ prasi\'tiH kShA\_tira\_gnerdu\_rvartu\'rbhI\_mo da\'yate\_ vanA\'ni ..
##6.006.06a##  A bhA\_nunA\_ pArthi\'vAni\_ jrayA\'Msi ma\_hasto\_dasya\' dhR^iSha\_tA ta\'tantha .
##6.006.06c##  sa bA\'dha\_svApa\' bha\_yA saho\'bhi\_H spR^idho\' vanu\_Shyanva\_nuSho\_ ni jU\'rva ..
##6.006.07a##  sa chi\'tra chi\_traM chi\_taya\'ntama\_sme chitra\'kShatra chi\_trata\'maM vayo\_dhAm .
##6.006.07c##  cha\_ndraM ra\_yiM pu\'ru\_vIra\'M bR^i\_hanta\_M chandra\' cha\_ndrAbhi\'rgR^iNa\_te yu\'vasva ..
##6.007.01a##  mU\_rdhAna\'M di\_vo a\'ra\_tiM pR^i\'thi\_vyA vai\'shvAna\_ramR^i\_ta A jA\_tama\_gnim .
##6.007.01c##  ka\_viM sa\_mrAja\_mati\'thi\_M janA\'nAmA\_sannA pAtra\'M janayanta de\_vAH ..
##6.007.02a##  nAbhi\'M ya\_j~nAnA\_M sada\'naM rayI\_NAM ma\_hAmA\'hA\_vama\_bhi saM na\'vanta .
##6.007.02c##  vai\_shvA\_na\_raM ra\_thya\'madhva\_rANA\'M ya\_j~nasya\' ke\_tuM ja\'nayanta de\_vAH ..
##6.007.03a##  tvadvipro\' jAyate vA\_jya\'gne\_ tvadvI\_rAso\' abhimAti\_ShAha\'H .
##6.007.03c##  vaishvA\'nara\_ tvama\_smAsu\' dhehi\_ vasU\'ni rAjanspR^iha\_yAyyA\'Ni ..
##6.007.04a##  tvAM vishve\' amR^ita\_ jAya\'mAna\_M shishu\_M na de\_vA a\_bhi saM na\'vante .
##6.007.04c##  tava\_ kratu\'bhiramR^ita\_tvamA\'ya\_nvaishvA\'nara\_ yatpi\_troradI\'deH ..
##6.007.05a##  vaishvA\'nara\_ tava\_ tAni\' vra\_tAni\' ma\_hAnya\'gne\_ naki\_rA da\'dharSha .
##6.007.05c##  yajjAya\'mAnaH pi\_troru\_pasthe.avi\'ndaH ke\_tuM va\_yune\_ShvahnA\'m ..
##6.007.06a##  vai\_shvA\_na\_rasya\_ vimi\'tAni\_ chakSha\'sA\_ sAnU\'ni di\_vo a\_mR^ita\'sya ke\_tunA\' .
##6.007.06c##  tasyedu\_ vishvA\_ bhuva\_nAdhi\' mU\_rdhani\' va\_yA i\'va ruruhuH sa\_pta vi\_sruha\'H ..
##6.007.07a##  vi yo rajA\_Msyami\'mIta su\_kratu\'rvaishvAna\_ro vi di\_vo ro\'cha\_nA ka\_viH .
##6.007.07c##  pari\_ yo vishvA\_ bhuva\'nAni papra\_the.ada\'bdho go\_pA a\_mR^ita\'sya rakShi\_tA ..
##6.008.01a##  pR^i\_kShasya\_ vR^iShNo\' aru\_Shasya\_ nU saha\_H pra nu vo\'chaM vi\_dathA\' jA\_tave\'dasaH .
##6.008.01c##  vai\_shvA\_na\_rAya\' ma\_tirnavya\'sI\_ shuchi\_H soma\' iva pavate\_ chAru\'ra\_gnaye\' ..
##6.008.02a##  sa jAya\'mAnaH para\_me vyo\'mani vra\_tAnya\_gnirvra\'ta\_pA a\'rakShata .
##6.008.02c##  vya1\_\'ntari\'kShamamimIta su\_kratu\'rvaishvAna\_ro ma\'hi\_nA nAka\'maspR^ishat ..
##6.008.03a##  vya\'stabhnA\_droda\'sI mi\_tro adbhu\'to.anta\_rvAva\'dakR^iNo\_jjyoti\'ShA\_ tama\'H .
##6.008.03c##  vi charma\'NIva dhi\_ShaNe\' avartayadvaishvAna\_ro vishva\'madhatta\_ vR^iShNya\'m ..
##6.008.04a##  a\_pAmu\_pasthe\' mahi\_ShA a\'gR^ibhNata\_ visho\_ rAjA\'na\_mupa\' tasthurR^i\_gmiya\'m .
##6.008.04c##  A dU\_to a\_gnima\'bharadvi\_vasva\'to vaishvAna\_raM mA\'ta\_rishvA\' parA\_vata\'H ..
##6.008.05a##  yu\_geyu\'ge vida\_thya\'M gR^i\_Nadbhyo.agne\' ra\_yiM ya\_shasa\'M dhehi\_ navya\'sIm .
##6.008.05c##  pa\_vyeva\' rAjanna\_ghasha\'Msamajara nI\_chA ni vR^i\'shcha va\_nina\_M na teja\'sA ..
##6.008.06a##  a\_smAka\'magne ma\_ghava\'tsu dhAra\_yAnA\'mi kSha\_trama\_jara\'M su\_vIrya\'m .
##6.008.06c##  va\_yaM ja\'yema sha\_tina\'M saha\_sriNa\_M vaishvA\'nara\_ vAja\'magne\_ tavo\_tibhi\'H ..
##6.008.07a##  ada\'bdhebhi\_stava\' go\_pAbhi\'riShTe\_.asmAka\'M pAhi triShadhastha sU\_rIn .
##6.008.07c##  rakShA\' cha no da\_duShA\_M shardho\' agne\_ vaishvA\'nara\_ pra cha\' tArI\_H stavA\'naH ..
##6.009.01a##  aha\'shcha kR^i\_ShNamaha\_rarju\'naM cha\_ vi va\'rtete\_ raja\'sI ve\_dyAbhi\'H .
##6.009.01c##  vai\_shvA\_na\_ro jAya\'mAno\_ na rAjAvA\'tira\_jjyoti\'ShA\_gnistamA\'Msi ..
##6.009.02a##  nAhaM tantu\_M na vi jA\'nA\_myotu\_M na yaM vaya\'nti sama\_re.ata\'mAnAH .
##6.009.02c##  kasya\' svitpu\_tra i\_ha vaktvA\'ni pa\_ro va\'dA\_tyava\'reNa pi\_trA ..
##6.009.03a##  sa ittantu\_M sa vi jA\'nA\_tyotu\_M sa vaktvA\'nyR^itu\_thA va\'dAti .
##6.009.03c##  ya I\_M chike\'tada\_mR^ita\'sya go\_pA a\_vashchara\'npa\_ro a\_nyena\_ pashya\'n ..
##6.009.04a##  a\_yaM hotA\' pratha\_maH pashya\'te\_mami\_daM jyoti\'ra\_mR^ita\_M martye\'Shu .
##6.009.04c##  a\_yaM sa ja\'j~ne dhru\_va A niSha\_tto.ama\'rtyasta\_nvA\_3\_\' vardha\'mAnaH ..
##6.009.05a##  dhru\_vaM jyoti\_rnihi\'taM dR^i\_shaye\_ kaM mano\_ javi\'ShThaM pa\_taya\'tsva\_ntaH .
##6.009.05c##  vishve\' de\_vAH sama\'nasa\_H sake\'tA\_ eka\_M kratu\'ma\_bhi vi ya\'nti sA\_dhu ..
##6.009.06a##  vi me\_ karNA\' patayato\_ vi chakShu\_rvI\_3\_\'daM jyoti\_rhR^ida\'ya\_ Ahi\'ta\_M yat .
##6.009.06c##  vi me\_ mana\'shcharati dU\_ra/A\'dhI\_H kiM svi\'dva\_kShyAmi\_ kimu\_ nU ma\'niShye ..
##6.009.07a##  vishve\' de\_vA a\'namasyanbhiyA\_nAstvAma\'gne\_ tama\'si tasthi\_vAMsa\'m .
##6.009.07c##  vai\_shvA\_na\_ro\'.avatU\_taye\_ no.ama\'rtyo.avatU\_taye\' naH ..
##6.010.01a##  pu\_ro vo\' ma\_ndraM di\_vyaM su\'vR^i\_ktiM pra\'ya\_ti ya\_j~ne a\_gnima\'dhva\_re da\'dhidhvam .
##6.010.01c##  pu\_ra u\_kthebhi\_H sa hi no\' vi\_bhAvA\' svadhva\_rA ka\'rati jA\_tave\'dAH ..
##6.010.02a##  tamu\' dyumaH purvaNIka hota\_ragne\' a\_gnibhi\_rmanu\'Sha idhA\_naH .
##6.010.02c##  stoma\_M yama\'smai ma\_mate\'va shU\_ShaM ghR^i\_taM na shuchi\' ma\_taya\'H pavante ..
##6.010.03a##  pI\_pAya\_ sa shrava\'sA\_ martye\'Shu\_ yo a\_gnaye\' da\_dAsha\_ vipra\' u\_kthaiH .
##6.010.03c##  chi\_trAbhi\_stamU\_tibhi\'shchi\_trasho\'chirvra\_jasya\' sA\_tA goma\'to dadhAti ..
##6.010.04a##  A yaH pa\_prau jAya\'mAna u\_rvI dU\'re\_dR^ishA\' bhA\_sA kR^i\_ShNAdhvA\' .
##6.010.04c##  adha\' ba\_hu chi\_ttama\_ UrmyA\'yAsti\_raH sho\_chiShA\' dadR^ishe pAva\_kaH ..
##6.010.05a##  nU na\'shchi\_traM pu\'ru\_vAjA\'bhirU\_tI agne\' ra\_yiM ma\_ghava\'dbhyashcha dhehi .
##6.010.05c##  ye rAdha\'sA\_ shrava\'sA\_ chAtya\_nyAnsu\_vIrye\'bhishchA\_bhi santi\_ janA\'n ..
##6.010.06a##  i\_maM ya\_j~naM chano\' dhA agna u\_shanyaM ta\' AsA\_no ju\'hu\_te ha\_viShmA\'n .
##6.010.06c##  bha\_radvA\'jeShu dadhiShe suvR^i\_ktimavI\_rvAja\'sya\_ gadhya\'sya sA\_tau ..
##6.010.07a##  vi dveShA\'MsInu\_hi va\_rdhayeLA\_M made\'ma sha\_tahi\'mAH su\_vIrA\'H ..
##6.011.01a##  yaja\'sva hotariShi\_to yajI\'yA\_nagne\_ bAdho\' ma\_rutA\_M na prayu\'kti .
##6.011.01c##  A no\' mi\_trAvaru\'NA\_ nAsa\'tyA\_ dyAvA\' ho\_trAya\' pR^ithi\_vI va\'vR^ityAH ..
##6.011.02a##  tvaM hotA\' ma\_ndrata\'mo no a\_dhruga\_ntarde\_vo vi\_dathA\_ martye\'Shu .
##6.011.02c##  pA\_va\_kayA\' ju\_hvA\_3\_\' vahni\'rA\_sAgne\_ yaja\'sva ta\_nvaM1\_\' tava\_ svAm ..
##6.011.03a##  dhanyA\' chi\_ddhi tve dhi\_ShaNA\_ vaShTi\_ pra de\_vA~njanma\' gR^iNa\_te yaja\'dhyai .
##6.011.03c##  vepi\'ShTho\_ a~Ngi\'rasA\_M yaddha\_ vipro\_ madhu\' chCha\_ndo bhana\'ti re\_bha i\_ShTau ..
##6.011.04a##  adi\'dyuta\_tsvapA\'ko vi\_bhAvAgne\_ yaja\'sva\_ roda\'sI urU\_chI .
##6.011.04c##  A\_yuM na yaM nama\'sA rA\_taha\'vyA a\_~njanti\' supra\_yasa\_M pa~ncha\_ janA\'H ..
##6.011.05a##  vR^i\_~nje ha\_ yannama\'sA ba\_rhira\_gnAvayA\'mi\_ srugghR^i\_tava\'tI suvR^i\_ktiH .
##6.011.05c##  amya\'kShi\_ sadma\_ sada\'ne pR^ithi\_vyA ashrA\'yi ya\_j~naH sUrye\_ na chakShu\'H ..
##6.011.06a##  da\_sha\_syA na\'H purvaNIka hotarde\_vebhi\'ragne a\_gnibhi\'ridhA\_naH .
##6.011.06c##  rA\_yaH sU\'no sahaso vAvasA\_nA ati\' srasema vR^i\_jana\_M nAMha\'H ..
##6.012.01a##  madhye\_ hotA\' duro\_Ne ba\_rhiSho\_ rALa\_gnisto\_dasya\_ roda\'sI\_ yaja\'dhyai .
##6.012.01c##  a\_yaM sa sU\_nuH saha\'sa R^i\_tAvA\' dU\_rAtsUryo\_ na sho\_chiShA\' tatAna ..
##6.012.02a##  A yasmi\_ntve svapA\'ke yajatra\_ yakSha\'drAjansa\_rvatA\'teva\_ nu dyauH .
##6.012.02c##  tri\_Sha\_dhastha\'stata\_ruSho\_ na jaMho\' ha\_vyA ma\_ghAni\_ mAnu\'ShA\_ yaja\'dhyai ..
##6.012.03a##  teji\'ShThA\_ yasyA\'ra\_tirva\'ne\_rAT to\_do adhva\_nna vR^i\'dhasA\_no a\'dyaut .
##6.012.03c##  a\_dro\_gho na dra\'vi\_tA che\'tati\_ tmannama\'rtyo.ava\_rtra oSha\'dhIShu ..
##6.012.04a##  sAsmAke\'bhire\_tarI\_ na shU\_Shaira\_gniH ShTa\'ve\_ dama\_ A jA\_tave\'dAH .
##6.012.04c##  drva\'nno va\_nvankratvA\_ nArvo\_sraH pi\_teva\' jAra\_yAyi\' ya\_j~naiH ..
##6.012.05a##  adha\' smAsya panayanti\_ bhAso\_ vR^ithA\_ yattakSha\'danu\_yAti\' pR^i\_thvIm .
##6.012.05c##  sa\_dyo yaH sya\_ndro viShi\'to\_ dhavI\'yAnR^i\_No na tA\_yurati\_ dhanvA\' rAT ..
##6.012.06a##  sa tvaM no\' arva\_nnidA\'yA\_ vishve\'bhiragne a\_gnibhi\'ridhA\_naH .
##6.012.06c##  veShi\' rA\_yo vi yA\'si du\_chChunA\_ made\'ma sha\_tahi\'mAH su\_vIrA\'H ..
##6.013.01a##  tvadvishvA\' subhaga\_ saubha\'gA\_nyagne\_ vi ya\'nti va\_nino\_ na va\_yAH .
##6.013.01c##  shru\_ShTI ra\_yirvAjo\' vR^itra\_tUrye\' di\_vo vR^i\_ShTirIDyo\' rI\_tira\_pAm ..
##6.013.02a##  tvaM bhago\' na\_ A hi ratna\'mi\_She pari\'jmeva kShayasi da\_smava\'rchAH .
##6.013.02c##  agne\' mi\_tro na bR^i\'ha\_ta R^i\_tasyAsi\' kSha\_ttA vA\_masya\' deva\_ bhUre\'H ..
##6.013.03a##  sa satpa\'ti\_H shava\'sA hanti vR^i\_tramagne\_ vipro\_ vi pa\_Nerbha\'rti\_ vAja\'m .
##6.013.03c##  yaM tvaM pra\'cheta R^itajAta rA\_yA sa\_joShA\_ naptrA\_pAM hi\_noShi\' ..
##6.013.04a##  yaste\' sUno sahaso gI\_rbhiru\_kthairya\_j~nairmarto\_ nishi\'tiM ve\_dyAna\'T .
##6.013.04c##  vishva\_M sa de\'va\_ prati\_ vAra\'magne dha\_tte dhA\_nyaM1\_\' patya\'te vasa\_vyai\'H ..
##6.013.05a##  tA nR^ibhya\_ A sau\'shrava\_sA su\_vIrAgne\' sUno sahasaH pu\_Shyase\' dhAH .
##6.013.05c##  kR^i\_NoShi\_ yachChava\'sA\_ bhUri\' pa\_shvo vayo\_ vR^ikA\'yA\_raye\_ jasu\'raye ..
##6.013.06a##  va\_dmA sU\'no sahaso no\_ vihA\'yA\_ agne\' to\_kaM tana\'yaM vA\_ji no\' dAH .
##6.013.06c##  vishvA\'bhirgI\_rbhira\_bhi pU\_rtima\'shyA\_M made\'ma sha\_tahi\'mAH su\_vIrA\'H ..
##6.014.01a##  a\_gnA yo martyo\_ duvo\_ dhiya\'M ju\_joSha\' dhI\_tibhi\'H .
##6.014.01c##  bhasa\_nnu Sha pra pU\_rvya iSha\'M vurI\_tAva\'se ..
##6.014.02a##  a\_gniriddhi prache\'tA a\_gnirve\_dhasta\'ma\_ R^iShi\'H .
##6.014.02c##  a\_gniM hotA\'ramILate ya\_j~neShu\_ manu\'Sho\_ visha\'H ..
##6.014.03a##  nAnA\_ hya1\_\'gne.ava\'se\_ spardha\'nte\_ rAyo\' a\_ryaH .
##6.014.03c##  tUrva\'nto\_ dasyu\'mA\_yavo\' vra\_taiH sIkSha\'nto avra\_tam ..
##6.014.04a##  a\_gnira\_psAmR^i\'tI\_Shaha\'M vI\_raM da\'dAti\_ satpa\'tim .
##6.014.04c##  yasya\_ trasa\'nti\_ shava\'saH sa\_MchakShi\_ shatra\'vo bhi\_yA ..
##6.014.05a##  a\_gnirhi vi\_dmanA\' ni\_do de\_vo marta\'muru\_Shyati\' .
##6.014.05c##  sa\_hAvA\_ yasyAvR^i\'to ra\_yirvAje\_ShvavR^i\'taH ..
##6.014.06a##  achChA\' no mitramaho deva de\_vAnagne\_ vocha\'H suma\_tiM roda\'syoH .
##6.014.06c##  vI\_hi sva\_stiM su\'kShi\_tiM di\_vo nR^Indvi\_Sho aMhA\'Msi duri\_tA ta\'rema\_ tA ta\'rema\_ tavAva\'sA tarema ..
##6.015.01a##  i\_mamU\_ Shu vo\_ ati\'thimuSha\_rbudha\_M vishvA\'sAM vi\_shAM pati\'mR^i~njase gi\_rA .
##6.015.01c##  vetIddi\_vo ja\_nuShA\_ kachchi\_dA shuchi\_rjyokchi\'datti\_ garbho\_ yadachyu\'tam ..
##6.015.02a##  mi\_traM na yaM sudhi\'ta\_M bhR^iga\'vo da\_dhurvana\_spatA\_vIDya\'mU\_rdhvasho\'chiSham .
##6.015.02c##  sa tvaM suprI\'to vI\_taha\'vye adbhuta\_ prasha\'stibhirmahayase di\_vedi\'ve ..
##6.015.03a##  sa tvaM dakSha\'syAvR^i\_ko vR^i\_dho bhU\'ra\_ryaH para\_syAnta\'rasya\_ taru\'ShaH .
##6.015.03c##  rA\_yaH sU\'no sahaso\_ martye\_ShvA Cha\_rdirya\'chCha vI\_taha\'vyAya sa\_pratho\' bha\_radvA\'jAya sa\_pratha\'H ..
##6.015.04a##  dyu\_tA\_naM vo\_ ati\'thi\_M sva\'rNarama\_gniM hotA\'ra\_M manu\'ShaH svadhva\_ram .
##6.015.04c##  vipra\_M na dyu\_kShava\'chasaM suvR^i\_ktibhi\'rhavya\_vAha\'mara\_tiM de\_vamR^i\'~njase ..
##6.015.05a##  pA\_va\_kayA\_ yashchi\_taya\'ntyA kR^i\_pA kShAma\'nruru\_cha u\_Shaso\_ na bhA\_nunA\' .
##6.015.05c##  tUrva\_nna yAma\_nneta\'shasya\_ nU raNa\_ A yo ghR^i\_Ne na ta\'tR^iShA\_No a\_jara\'H ..
##6.015.06a##  a\_gnima\'gniM vaH sa\_midhA\' duvasyata pri\_yampri\'yaM vo\_ ati\'thiM gR^iNI\_ShaNi\' .
##6.015.06c##  upa\' vo gI\_rbhira\_mR^ita\'M vivAsata de\_vo de\_veShu\_ vana\'te\_ hi vArya\'M de\_vo de\_veShu\_ vana\'te\_ hi no\_ duva\'H ..
##6.015.07a##  sami\'ddhama\_gniM sa\_midhA\' gi\_rA gR^i\'Ne\_ shuchi\'M pAva\_kaM pu\_ro a\'dhva\_re dhru\_vam .
##6.015.07c##  vipra\_M hotA\'raM puru\_vAra\'ma\_druha\'M ka\_viM su\_mnairI\'mahe jA\_tave\'dasam ..
##6.015.08a##  tvAM dU\_tama\'gne a\_mR^ita\'M yu\_geyu\'ge havya\_vAha\'M dadhire pA\_yumIDya\'m .
##6.015.08c##  de\_vAsa\'shcha\_ martA\'sashcha\_ jAgR^i\'viM vi\_bhuM vi\_shpati\_M nama\'sA\_ ni She\'dire ..
##6.015.09a##  vi\_bhUSha\'nnagna u\_bhayA\_.N anu\' vra\_tA dU\_to de\_vAnA\_M raja\'sI\_ samI\'yase .
##6.015.09c##  yatte\' dhI\_tiM su\'ma\_timA\'vR^iNI\_mahe.adha\' smA nastri\_varU\'thaH shi\_vo bha\'va ..
##6.015.10a##  taM su\_pratI\'kaM su\_dR^isha\_M sva~ncha\_mavi\'dvAMso vi\_duShTa\'raM sapema .
##6.015.10c##  sa ya\'kSha\_dvishvA\' va\_yunA\'ni vi\_dvAnpra ha\_vyama\_gnira\_mR^ite\'Shu vochat ..
##6.015.11a##  tama\'gne pAsyu\_ta taM pi\'parShi\_ yasta\_ Ana\'T ka\_vaye\' shUra dhI\_tim .
##6.015.11c##  ya\_j~nasya\' vA\_ nishi\'ti\_M vodi\'tiM vA\_ tamitpR^i\'NakShi\_ shava\'so\_ta rA\_yA ..
##6.015.12a##  tvama\'gne vanuShya\_to ni pA\'hi\_ tvamu\' naH sahasAvannava\_dyAt .
##6.015.12c##  saM tvA\' dhvasma\_nvada\_bhye\'tu\_ pAtha\_H saM ra\_yiH spR^i\'ha\_yAyya\'H saha\_srI ..
##6.015.13a##  a\_gnirhotA\' gR^i\_hapa\'ti\_H sa rAjA\_ vishvA\' veda\_ jani\'mA jA\_tave\'dAH .
##6.015.13c##  de\_vAnA\'mu\_ta yo martyA\'nA\_M yaji\'ShTha\_H sa pra ya\'jatAmR^i\_tAvA\' ..
##6.015.14a##  agne\_ yada\_dya vi\_sho a\'dhvarasya hota\_H pAva\'kashoche\_ veShTvaM hi yajvA\' .
##6.015.14c##  R^i\_tA ya\'jAsi mahi\_nA vi yadbhUrha\_vyA va\'ha yaviShTha\_ yA te\' a\_dya ..
##6.015.15a##  a\_bhi prayA\'Msi\_ sudhi\'tAni\_ hi khyo ni tvA\' dadhIta\_ roda\'sI\_ yaja\'dhyai .
##6.015.15c##  avA\' no maghava\_nvAja\'sAtA\_vagne\_ vishvA\'ni duri\_tA ta\'rema\_ tA ta\'rema\_ tavAva\'sA tarema ..
##6.015.16a##  agne\_ vishve\'bhiH svanIka de\_vairUrNA\'vantaM pratha\_maH sI\'da\_ yoni\'m .
##6.015.16c##  ku\_lA\_yina\'M ghR^i\_tava\'ntaM savi\_tre ya\_j~naM na\'ya\_ yaja\'mAnAya sA\_dhu ..
##6.015.17a##  i\_mamu\_ tyama\'tharva\_vada\_gniM ma\'nthanti ve\_dhasa\'H .
##6.015.17c##  yama\'~NkU\_yanta\_mAna\'ya\_nnamU\'raM shyA\_vyA\'bhyaH ..
##6.015.18a##  jani\'ShvA de\_vavI\'taye sa\_rvatA\'tA sva\_staye\' .
##6.015.18c##  A de\_vAnva\'kShya\_mR^itA\'.N R^itA\_vR^idho\' ya\_j~naM de\_veShu\' pispR^ishaH ..
##6.015.19a##  va\_yamu\' tvA gR^ihapate janAnA\_magne\_ aka\'rma sa\_midhA\' bR^i\_hanta\'m .
##6.015.19c##  a\_sthU\_ri no\_ gArha\'patyAni santu ti\_gmena\' na\_steja\'sA\_ saM shi\'shAdhi ..
##6.016.01a##  tvama\'gne ya\_j~nAnA\_M hotA\_ vishve\'ShAM hi\_taH .
##6.016.01c##  de\_vebhi\_rmAnu\'She\_ jane\' ..
##6.016.02a##  sa no\' ma\_ndrAbhi\'radhva\_re ji\_hvAbhi\'ryajA ma\_haH .
##6.016.02c##  A de\_vAnva\'kShi\_ yakShi\' cha ..
##6.016.03a##  vetthA\_ hi ve\'dho\_ adhva\'naH pa\_thashcha\' de\_vA~nja\'sA .
##6.016.03c##  agne\' ya\_j~neShu\' sukrato ..
##6.016.04a##  tvAmI\'Le\_ adha\' dvi\_tA bha\'ra\_to vA\_jibhi\'H shu\_nam .
##6.016.04c##  I\_je ya\_j~neShu\' ya\_j~niya\'m ..
##6.016.05a##  tvami\_mA vAryA\' pu\_ru divo\'dAsAya sunva\_te .
##6.016.05c##  bha\_radvA\'jAya dA\_shuShe\' ..
##6.016.06a##  tvaM dU\_to ama\'rtya\_ A va\'hA\_ daivya\_M jana\'m .
##6.016.06c##  shR^i\_Nvanvipra\'sya suShTu\_tim ..
##6.016.07a##  tvAma\'gne svA\_dhyo\_3\_\' martA\'so de\_vavI\'taye .
##6.016.07c##  ya\_j~neShu\' de\_vamI\'Late ..
##6.016.08a##  tava\_ pra ya\'kShi sa\_MdR^isha\'mu\_ta kratu\'M su\_dAna\'vaH .
##6.016.08c##  vishve\' juShanta kA\_mina\'H ..
##6.016.09a##  tvaM hotA\_ manu\'rhito\_ vahni\'rA\_sA vi\_duShTa\'raH .
##6.016.09c##  agne\_ yakShi\' di\_vo visha\'H ..
##6.016.10a##  agna\_ A yA\'hi vI\_taye\' gR^iNA\_no ha\_vyadA\'taye .
##6.016.10c##  ni hotA\' satsi ba\_rhiShi\' ..
##6.016.11a##  taM tvA\' sa\_midbhi\'ra~Ngiro ghR^i\_tena\' vardhayAmasi .
##6.016.11c##  bR^i\_hachCho\'chA yaviShThya ..
##6.016.12a##  sa na\'H pR^i\_thu shra\_vAyya\_machChA\' deva vivAsasi .
##6.016.12c##  bR^i\_hada\'gne su\_vIrya\'m ..
##6.016.13a##  tvAma\'gne\_ puShka\'rA\_dadhyatha\'rvA\_ nira\'manthata .
##6.016.13c##  mU\_rdhno vishva\'sya vA\_ghata\'H ..
##6.016.14a##  tamu\' tvA da\_dhya~N~NR^iShi\'H pu\_tra I\'dhe\_ atha\'rvaNaH .
##6.016.14c##  vR^i\_tra\_haNa\'M puraMda\_ram ..
##6.016.15a##  tamu\' tvA pA\_thyo vR^iShA\_ samI\'dhe dasyu\_hanta\'mam .
##6.016.15c##  dha\_na\_Mja\_yaM raNe\'raNe ..
##6.016.16a##  ehyU\_ Shu bravA\'Ni\_ te.agna\' i\_ttheta\'rA\_ gira\'H .
##6.016.16c##  e\_bhirva\'rdhAsa\_ indu\'bhiH ..
##6.016.17a##  yatra\_ kva\' cha te\_ mano\_ dakSha\'M dadhasa\_ utta\'ram .
##6.016.17c##  tatrA\_ sada\'H kR^iNavase ..
##6.016.18a##  na\_hi te\' pU\_rtama\'kShi\_padbhuva\'nnemAnAM vaso .
##6.016.18c##  athA\_ duvo\' vanavase ..
##6.016.19a##  Agnira\'gAmi\_ bhAra\'to vR^itra\_hA pu\'ru\_cheta\'naH .
##6.016.19c##  divo\'dAsasya\_ satpa\'tiH ..
##6.016.20a##  sa hi vishvAti\_ pArthi\'vA ra\_yiM dAsha\'nmahitva\_nA .
##6.016.20c##  va\_nvannavA\'to\_ astR^i\'taH ..
##6.016.21a##  sa pra\'tna\_vannavI\'ya\_sAgne\' dyu\_mnena\' sa\_MyatA\' .
##6.016.21c##  bR^i\_hatta\'tantha bhA\_nunA\' ..
##6.016.22a##  pra va\'H sakhAyo a\_gnaye\_ stoma\'M ya\_j~naM cha\' dhR^iShNu\_yA .
##6.016.22c##  archa\_ gAya\' cha ve\_dhase\' ..
##6.016.23a##  sa hi yo mAnu\'ShA yu\_gA sIda\_ddhotA\' ka\_vikra\'tuH .
##6.016.23c##  dU\_tashcha\' havya\_vAha\'naH ..
##6.016.24a##  tA rAjA\'nA\_ shuchi\'vratAdi\_tyAnmAru\'taM ga\_Nam .
##6.016.24c##  vaso\_ yakShI\_ha roda\'sI ..
##6.016.25a##  vasvI\' te agne\_ saMdR^i\'ShTiriShaya\_te martyA\'ya .
##6.016.25c##  Urjo\' napAda\_mR^ita\'sya ..
##6.016.26a##  kratvA\_ dA a\'stu\_ shreShTho\_.adya tvA\' va\_nvansu\_rekNA\'H .
##6.016.26c##  marta\' AnAsha suvR^i\_ktim ..
##6.016.27a##  te te\' agne\_ tvotA\' i\_Shaya\'nto\_ vishva\_mAyu\'H .
##6.016.27c##  tara\'nto a\_ryo arA\'tIrva\_nvanto\' a\_ryo arA\'tIH ..
##6.016.28a##  a\_gnisti\_gmena\' sho\_chiShA\_ yAsa\_dvishva\_M nya1\_\'triNa\'m .
##6.016.28c##  a\_gnirno\' vanate ra\_yim ..
##6.016.29a##  su\_vIra\'M ra\_yimA bha\'ra\_ jAta\'vedo\_ vicha\'rShaNe .
##6.016.29c##  ja\_hi rakShA\'Msi sukrato ..
##6.016.30a##  tvaM na\'H pA\_hyaMha\'so\_ jAta\'vedo aghAya\_taH .
##6.016.30c##  rakShA\' No brahmaNaskave ..
##6.016.31a##  yo no\' agne du\_reva\_ A marto\' va\_dhAya\_ dAsha\'ti .
##6.016.31c##  tasmA\'nnaH pA\_hyaMha\'saH ..
##6.016.32a##  tvaM taM de\'va ji\_hvayA\_ pari\' bAdhasva du\_ShkR^ita\'m .
##6.016.32c##  marto\_ yo no\_ jighA\'Msati ..
##6.016.33a##  bha\_radvA\'jAya sa\_pratha\_H sharma\' yachCha sahantya .
##6.016.33c##  agne\_ vare\'Nya\_M vasu\' ..
##6.016.34a##  a\_gnirvR^i\_trANi\' ja~NghanaddraviNa\_syurvi\'pa\_nyayA\' .
##6.016.34c##  sami\'ddhaH shu\_kra Ahu\'taH ..
##6.016.35a##  garbhe\' mA\_tuH pi\_tuShpi\_tA vi\'didyutA\_no a\_kShare\' .
##6.016.35c##  sIda\'nnR^i\_tasya\_ yoni\_mA ..
##6.016.36a##  brahma\' pra\_jAva\_dA bha\'ra\_ jAta\'vedo\_ vicha\'rShaNe .
##6.016.36c##  agne\_ yaddI\_daya\'ddi\_vi ..
##6.016.37a##  upa\' tvA ra\_Nvasa\'MdR^isha\_M praya\'svantaH sahaskR^ita .
##6.016.37c##  agne\' sasR^i\_jmahe\_ gira\'H ..
##6.016.38a##  upa\' chChA\_yAmi\'va\_ ghR^iNe\_raga\'nma\_ sharma\' te va\_yam .
##6.016.38c##  agne\_ hira\'NyasaMdR^ishaH ..
##6.016.39a##  ya u\_gra i\'va sharya\_hA ti\_gmashR^i\'~Ngo\_ na vaMsa\'gaH .
##6.016.39c##  agne\_ puro\' ru\_roji\'tha ..
##6.016.40a##  A yaM haste\_ na khA\_dina\_M shishu\'M jA\_taM na bibhra\'ti .
##6.016.40c##  vi\_shAma\_gniM sva\'dhva\_ram ..
##6.016.41a##  pra de\_vaM de\_vavI\'taye\_ bhara\'tA vasu\_vitta\'mam .
##6.016.41c##  A sve yonau\_ ni ShI\'datu ..
##6.016.42a##  A jA\_taM jA\_tave\'dasi pri\_yaM shi\'shI\_tAti\'thim .
##6.016.42c##  syo\_na A gR^i\_hapa\'tim ..
##6.016.43a##  agne\' yu\_kShvA hi ye tavAshvA\'so deva sA\_dhava\'H .
##6.016.43c##  ara\_M vaha\'nti ma\_nyave\' ..
##6.016.44a##  achChA\' no yA\_hyA va\'hA\_bhi prayA\'Msi vI\_taye\' .
##6.016.44c##  A de\_vAnsoma\'pItaye ..
##6.016.45a##  uda\'gne bhArata dyu\_madaja\'sreNa\_ davi\'dyutat .
##6.016.45c##  shochA\_ vi bhA\'hyajara ..
##6.016.46a##  vI\_tI yo de\_vaM marto\' duva\_syeda\_gnimI\'LItAdhva\_re ha\_viShmA\'n .
##6.016.46c##  hotA\'raM satya\_yaja\_M roda\'syoruttA\_naha\'sto\_ nama\_sA vi\'vAset ..
##6.016.47a##  A te\' agna R^i\_chA ha\_virhR^i\_dA ta\_ShTaM bha\'rAmasi .
##6.016.47c##  te te\' bhavantU\_kShaNa\' R^iSha\_bhAso\' va\_shA u\_ta ..
##6.016.48a##  a\_gniM de\_vAso\' agri\_yami\_ndhate\' vR^itra\_hanta\'mam .
##6.016.48c##  yenA\_ vasU\_nyAbhR^i\'tA tR^i\_LhA rakShA\'Msi vA\_jinA\' ..
##6.017.01a##  pibA\_ soma\'ma\_bhi yamu\'gra\_ tarda\' U\_rvaM gavya\_M mahi\' gR^iNA\_na i\'ndra .
##6.017.01c##  vi yo dhR^i\'ShNo\_ vadhi\'Sho vajrahasta\_ vishvA\' vR^i\_trama\'mi\_triyA\_ shavo\'bhiH ..
##6.017.02a##  sa I\'M pAhi\_ ya R^i\'jI\_ShI taru\'tro\_ yaH shipra\'vAnvR^iSha\_bho yo ma\'tI\_nAm .
##6.017.02c##  yo go\'tra\_bhidva\'jra\_bhR^idyo ha\'ri\_ShThAH sa i\'ndra chi\_trA.N a\_bhi tR^i\'ndhi\_ vAjA\'n ..
##6.017.03a##  e\_vA pA\'hi pra\_tnathA\_ manda\'tu tvA shru\_dhi brahma\' vAvR^i\_dhasvo\_ta gI\_rbhiH .
##6.017.03c##  A\_viH sUrya\'M kR^iNu\_hi pI\'pi\_hISho\' ja\_hi shatrU\'.Nra\_bhi gA i\'ndra tR^indhi ..
##6.017.04a##  te tvA\_ madA\' bR^i\_hadi\'ndra svadhAva i\_me pI\_tA u\'kShayanta dyu\_manta\'m .
##6.017.04c##  ma\_hAmanU\'naM ta\_vasa\_M vibhU\'tiM matsa\_rAso\' jarhR^iShanta pra\_sAha\'m ..
##6.017.05a##  yebhi\_H sUrya\'mu\_Shasa\'M mandasA\_no.avA\'sa\_yo.apa\' dR^i\_LhAni\_ dardra\'t .
##6.017.05c##  ma\_hAmadri\_M pari\_ gA i\'ndra\_ santa\'M nu\_tthA achyu\'ta\_M sada\'sa\_spari\_ svAt ..
##6.017.06a##  tava\_ kratvA\_ tava\_ tadda\_MsanA\'bhirA\_mAsu\' pa\_kvaM shachyA\_ ni dI\'dhaH .
##6.017.06c##  aurNo\_rdura\' u\_sriyA\'bhyo\_ vi dR^i\_LhodU\_rvAdgA a\'sR^ijo\_ a~Ngi\'rasvAn ..
##6.017.07a##  pa\_prAtha\_ kShAM mahi\_ daMso\_ vyu1\_\'rvImupa\_ dyAmR^i\_Shvo bR^i\_hadi\'ndra stabhAyaH .
##6.017.07c##  adhA\'rayo\_ roda\'sI de\_vapu\'tre pra\_tne mA\_tarA\' ya\_hvI R^i\_tasya\' ..
##6.017.08a##  adha\' tvA\_ vishve\' pu\_ra i\'ndra de\_vA eka\'M ta\_vasa\'M dadhire\_ bharA\'ya .
##6.017.08c##  ade\'vo\_ yada\_bhyauhi\'ShTa de\_vAnsva\'rShAtA vR^iNata\_ indra\_matra\' ..
##6.017.09a##  adha\_ dyaushchi\'tte\_ apa\_ sA nu vajrA\'ddvi\_tAna\'madbhi\_yasA\_ svasya\' ma\_nyoH .
##6.017.09c##  ahi\_M yadindro\' a\_bhyoha\'sAna\_M ni chi\'dvi\_shvAyu\'H sha\_yathe\' ja\_ghAna\' ..
##6.017.10a##  adha\_ tvaShTA\' te ma\_ha u\'gra\_ vajra\'M sa\_hasra\'bhR^iShTiM vavR^itachCha\_tAshri\'m .
##6.017.10c##  nikA\'mama\_rama\'Nasa\_M yena\_ nava\'nta\_mahi\_M saM pi\'NagR^ijIShin ..
##6.017.11a##  vardhA\_nyaM vishve\' ma\_ruta\'H sa\_joShA\_H pacha\'chCha\_taM ma\'hi\_ShA.N i\'ndra\_ tubhya\'m .
##6.017.11c##  pU\_ShA viShNu\_strINi\_ sarA\'Msi dhAvanvR^itra\_haNa\'M madi\_rama\_Mshuma\'smai ..
##6.017.12a##  A kShodo\_ mahi\' vR^i\_taM na\_dInA\_M pari\'ShThitamasR^ija U\_rmima\_pAm .
##6.017.12c##  tAsA\_manu\' pra\_vata\' indra\_ panthA\_M prArda\'yo\_ nIchI\'ra\_pasa\'H samu\_dram ..
##6.017.13a##  e\_vA tA vishvA\' chakR^i\_vAMsa\_mindra\'M ma\_hAmu\_grama\'ju\_ryaM sa\'ho\_dAm .
##6.017.13c##  su\_vIra\'M tvA svAyu\_dhaM su\_vajra\_mA brahma\_ navya\_mava\'se vavR^ityAt ..
##6.017.14a##  sa no\_ vAjA\'ya\_ shrava\'sa i\_She cha\' rA\_ye dhe\'hi dyu\_mata\' indra\_ viprA\'n .
##6.017.14c##  bha\_radvA\'je nR^i\_vata\' indra sU\_rIndi\_vi cha\' smaidhi\_ pArye\' na indra ..
##6.017.15a##  a\_yA vAja\'M de\_vahi\'taM sanema\_ made\'ma sha\_tahi\'mAH su\_vIrA\'H ..
##6.018.01a##  tamu\' ShTuhi\_ yo a\_bhibhU\'tyojA va\_nvannavA\'taH puruhU\_ta indra\'H .
##6.018.01c##  aShA\'Lhamu\_graM saha\'mAnamA\_bhirgI\_rbhirva\'rdha vR^iSha\_bhaM cha\'rShaNI\_nAm ..
##6.018.02a##  sa yu\_dhmaH satvA\' khaja\_kR^itsa\_madvA\' tuvimra\_kSho na\'danu\_mA.N R^i\'jI\_ShI .
##6.018.02c##  bR^i\_hadre\'Nu\_shchyava\'no\_ mAnu\'ShINA\_meka\'H kR^iShTI\_nAma\'bhavatsa\_hAvA\' ..
##6.018.03a##  tvaM ha\_ nu tyada\'damAyo\_ dasyU\_.Nreka\'H kR^i\_ShTIra\'vano\_rAryA\'ya .
##6.018.03c##  asti\' svi\_nnu vI\_ryaM1\_\' tatta\' indra\_ na svi\'dasti\_ tadR^i\'tu\_thA vi vo\'chaH ..
##6.018.04a##  sadiddhi te\' tuvijA\_tasya\_ manye\_ saha\'H sahiShTha tura\_tastu\_rasya\' .
##6.018.04c##  u\_gramu\_grasya\' ta\_vasa\_stavI\_yo.ara\'dhrasya radhra\_turo\' babhUva ..
##6.018.05a##  tanna\'H pra\_tnaM sa\_khyama\'stu yu\_Shme i\_tthA vada\'dbhirva\_lama~Ngi\'robhiH .
##6.018.05c##  hanna\'chyutachyuddasme\_Shaya\'ntamR^i\_NoH puro\_ vi duro\' asya\_ vishvA\'H ..
##6.018.06a##  sa hi dhI\_bhirhavyo\_ astyu\_gra I\'shAna\_kR^inma\'ha\_ti vR^i\'tra\_tUrye\' .
##6.018.06c##  sa to\_kasA\'tA\_ tana\'ye\_ sa va\_jrI vi\'tanta\_sAyyo\' abhavatsa\_matsu\' ..
##6.018.07a##  sa ma\_jmanA\_ jani\'ma\_ mAnu\'ShANA\_mama\'rtyena\_ nAmnAti\_ pra sa\'rsre .
##6.018.07c##  sa dyu\_mnena\_ sa shava\'so\_ta rA\_yA sa vI\_rye\'Na\_ nR^ita\'ma\_H samo\'kAH ..
##6.018.08a##  sa yo na mu\_he na mithU\_ jano\_ bhUtsu\_mantu\'nAmA\_ chumu\'ri\_M dhuni\'M cha .
##6.018.08c##  vR^i\_Nakpipru\_M shamba\'ra\_M shuShNa\_mindra\'H pu\_rAM chyau\_tnAya\' sha\_yathA\'ya\_ nU chi\'t ..
##6.018.09a##  u\_dAva\'tA\_ tvakSha\'sA\_ panya\'sA cha vR^itra\_hatyA\'ya\_ ratha\'mindra tiShTha .
##6.018.09c##  dhi\_Shva vajra\_M hasta\_ A da\'kShiNa\_trAbhi pra ma\'nda purudatra mA\_yAH ..
##6.018.10a##  a\_gnirna shuShka\_M vana\'mindra he\_tI rakSho\_ ni dha\'kShya\_shani\_rna bhI\_mA .
##6.018.10c##  ga\_mbhI\_raya\' R^i\_ShvayA\_ yo ru\_rojAdhvA\'nayadduri\_tA da\_mbhaya\'chcha ..
##6.018.11a##  A sa\_hasra\'M pa\_thibhi\'rindra rA\_yA tuvi\'dyumna tuvi\_vAje\'bhira\_rvAk .
##6.018.11c##  yA\_hi sU\'no sahaso\_ yasya\_ nU chi\_dade\'va\_ Ishe\' puruhUta\_ yoto\'H ..
##6.018.12a##  pra tu\'vidyu\_mnasya\_ sthavi\'rasya\_ ghR^iShve\'rdi\_vo ra\'rapshe mahi\_mA pR^i\'thi\_vyAH .
##6.018.12c##  nAsya\_ shatru\_rna pra\'ti\_mAna\'masti\_ na pra\'ti\_ShThiH pu\'rumA\_yasya\_ sahyo\'H ..
##6.018.13a##  pra tatte\' a\_dyA kara\'NaM kR^i\_taM bhU\_tkutsa\_M yadA\_yuma\'tithi\_gvama\'smai .
##6.018.13c##  pu\_rU sa\_hasrA\_ ni shi\'shA a\_bhi kShAmuttUrva\'yANaM dhR^iSha\_tA ni\'netha ..
##6.018.14a##  anu\_ tvAhi\'ghne\_ adha\' deva de\_vA mada\_nvishve\' ka\_vita\'maM kavI\_nAm .
##6.018.14c##  karo\_ yatra\_ vari\'vo bAdhi\_tAya\' di\_ve janA\'ya ta\_nve\' gR^iNA\_naH ..
##6.018.15a##  anu\_ dyAvA\'pR^ithi\_vI tatta\_ ojo.ama\'rtyA jihata indra de\_vAH .
##6.018.15c##  kR^i\_ShvA kR^i\'tno\_ akR^i\'ta\_M yatte\_ astyu\_kthaM navI\'yo janayasva ya\_j~naiH ..
##6.019.01a##  ma\_hA.N indro\' nR^i\_vadA cha\'rShaNi\_prA u\_ta dvi\_barhA\' ami\_naH saho\'bhiH .
##6.019.01c##  a\_sma\_drya\'gvAvR^idhe vI\_ryA\'yo\_ruH pR^i\_thuH sukR^i\'taH ka\_rtR^ibhi\'rbhUt ..
##6.019.02a##  indra\'me\_va dhi\_ShaNA\' sA\_taye\' dhAdbR^i\_hanta\'mR^i\_Shvama\_jara\_M yuvA\'nam .
##6.019.02c##  aShA\'Lhena\_ shava\'sA shUshu\_vAMsa\'M sa\_dyashchi\_dyo vA\'vR^i\_dhe asA\'mi ..
##6.019.03a##  pR^i\_thU ka\_rasnA\' bahu\_lA gabha\'stI asma\_drya1\_\'ksaM mi\'mIhi\_ shravA\'Msi .
##6.019.03c##  yU\_theva\' pa\_shvaH pa\'shu\_pA damU\'nA a\_smA.N i\'ndrA\_bhyA va\'vR^itsvA\_jau ..
##6.019.04a##  taM va\_ indra\'M cha\_tina\'masya shA\_kairi\_ha nU\_naM vA\'ja\_yanto\' huvema .
##6.019.04c##  yathA\' chi\_tpUrve\' jari\_tAra\' A\_surane\'dyA anava\_dyA ari\'ShTAH ..
##6.019.05a##  dhR^i\_tavra\'to dhana\_dAH soma\'vR^iddha\_H sa hi vA\_masya\_ vasu\'naH puru\_kShuH .
##6.019.05c##  saM ja\'gmire pa\_thyA\_3\_\' rAyo\' asminsamu\_dre na sindha\'vo\_ yAda\'mAnAH ..
##6.019.06a##  shavi\'ShThaM na\_ A bha\'ra shUra\_ shava\_ oji\'ShTha\_mojo\' abhibhUta u\_gram .
##6.019.06c##  vishvA\' dyu\_mnA vR^iShNyA\_ mAnu\'ShANAma\_smabhya\'M dA harivo mAda\_yadhyai\' ..
##6.019.07a##  yaste\_ mada\'H pR^itanA\_ShALamR^i\'dhra\_ indra\_ taM na\_ A bha\'ra shUshu\_vAMsa\'m .
##6.019.07c##  yena\' to\_kasya\_ tana\'yasya sA\_tau ma\'MsI\_mahi\' jigI\_vAMsa\_stvotA\'H ..
##6.019.08a##  A no\' bhara\_ vR^iSha\'Na\_M shuShma\'mindra dhana\_spR^ita\'M shUshu\_vAMsa\'M su\_dakSha\'m .
##6.019.08c##  yena\_ vaMsA\'ma\_ pR^ita\'nAsu\_ shatrU\_ntavo\_tibhi\'ru\_ta jA\_mI.NrajA\'mIn ..
##6.019.09a##  A te\_ shuShmo\' vR^iSha\_bha e\'tu pa\_shchAdotta\_rAda\'dha\_rAdA pu\_rastA\'t .
##6.019.09c##  A vi\_shvato\' a\_bhi same\'tva\_rvA~Nindra\' dyu\_mnaM sva\'rvaddhehya\_sme ..
##6.019.10a##  nR^i\_vatta\' indra\_ nR^ita\'mAbhirU\_tI va\'MsI\_mahi\' vA\_maM shroma\'tebhiH .
##6.019.10c##  IkShe\_ hi vasva\' u\_bhaya\'sya rAja\_ndhA ratna\_M mahi\' sthU\_raM bR^i\_hanta\'m ..
##6.019.11a##  ma\_rutva\'ntaM vR^iSha\_bhaM vA\'vR^idhA\_namaka\'vAriM di\_vyaM shA\_samindra\'m .
##6.019.11c##  vi\_shvA\_sAha\_mava\'se\_ nUta\'nAyo\_graM sa\'ho\_dAmi\_ha taM hu\'vema ..
##6.019.12a##  jana\'M vajri\_nmahi\' chi\_nmanya\'mAname\_bhyo nR^ibhyo\' randhayA\_ yeShvasmi\' .
##6.019.12c##  adhA\_ hi tvA\' pR^ithi\_vyAM shUra\'sAtau\_ havA\'mahe\_ tana\'ye\_ goShva\_psu ..
##6.019.13a##  va\_yaM ta\' e\_bhiH pu\'ruhUta sa\_khyaiH shatro\'Hshatro\_rutta\'ra\_ itsyA\'ma .
##6.019.13c##  ghnanto\' vR^i\_trANyu\_bhayA\'ni shUra rA\_yA ma\'dema bR^iha\_tA tvotA\'H ..
##6.020.01a##  dyaurna ya i\'ndrA\_bhi bhUmA\_ryasta\_sthau ra\_yiH shava\'sA pR^i\_tsu janA\'n .
##6.020.01c##  taM na\'H sa\_hasra\'bharamurvarA\_sAM da\_ddhi sU\'no sahaso vR^itra\_tura\'m ..
##6.020.02a##  di\_vo na tubhya\_manvi\'ndra sa\_trAsu\_rya\'M de\_vebhi\'rdhAyi\_ vishva\'m .
##6.020.02c##  ahi\_M yadvR^i\_trama\_po va\'vri\_vAMsa\_M hannR^i\'jIShi\_nviShNu\'nA sachA\_naH ..
##6.020.03a##  tUrva\_nnojI\'yAnta\_vasa\_stavI\'yAnkR^i\_tabra\_hmendro\' vR^i\_ddhama\'hAH .
##6.020.03c##  rAjA\'bhava\_nmadhu\'naH so\_myasya\_ vishvA\'sA\_M yatpu\_rAM da\_rtnumAva\'t ..
##6.020.04a##  sha\_taira\'padranpa\_Naya\' i\_ndrAtra\_ dasho\'Naye ka\_vaye\_.arkasA\'tau .
##6.020.04c##  va\_dhaiH shuShNa\'syA\_shuSha\'sya mA\_yAH pi\_tvo nAri\'rechI\_tkiM cha\_na pra ..
##6.020.05a##  ma\_ho dru\_ho apa\' vi\_shvAyu\' dhAyi\_ vajra\'sya\_ yatpata\'ne\_ pAdi\_ shuShNa\'H .
##6.020.05c##  u\_ru Sha sa\_ratha\_M sAra\'thaye ka\_rindra\_H kutsA\'ya\_ sUrya\'sya sA\_tau ..
##6.020.06a##  pra shye\_no na ma\'di\_rama\_Mshuma\'smai\_ shiro\' dA\_sasya\_ namu\'chermathA\_yan .
##6.020.06c##  prAva\_nnamI\'M sA\_pyaM sa\_santa\'M pR^i\_NagrA\_yA sami\_ShA saM sva\_sti ..
##6.020.07a##  vi pipro\_rahi\'mAyasya dR^i\_LhAH puro\' vajri\_~nChava\'sA\_ na da\'rdaH .
##6.020.07c##  sudA\'ma\_ntadrekNo\' apramR^i\_ShyamR^i\_jishva\'ne dA\_traM dA\_shuShe\' dAH ..
##6.020.08a##  sa ve\'ta\_suM dasha\'mAya\_M dasho\'Ni\_M tUtu\'ji\_mindra\'H svabhi\_ShTisu\'mnaH .
##6.020.08c##  A tugra\_M shashva\_dibha\_M dyota\'nAya mA\_turna sI\_mupa\' sR^ijA i\_yadhyai\' ..
##6.020.09a##  sa I\_M spR^idho\' vanate\_ apra\'tIto\_ bibhra\_dvajra\'M vR^itra\_haNa\_M gabha\'stau .
##6.020.09c##  tiShTha\_ddharI\_ adhyaste\'va\_ garte\' vacho\_yujA\' vahata\_ indra\'mR^i\_Shvam ..
##6.020.10a##  sa\_nema\_ te.ava\'sA\_ navya\' indra\_ pra pU\_rava\'H stavanta e\_nA ya\_j~naiH .
##6.020.10c##  sa\_pta yatpura\_H sharma\_ shAra\'dI\_rdarddhandAsI\'H puru\_kutsA\'ya\_ shikSha\'n ..
##6.020.11a##  tvaM vR^i\_dha i\'ndra pU\_rvyo bhU\'rvariva\_syannu\_shane\' kA\_vyAya\' .
##6.020.11c##  parA\_ nava\'vAstvamanu\_deya\'M ma\_he pi\_tre da\'dAtha\_ svaM napA\'tam ..
##6.020.12a##  tvaM dhuni\'rindra\_ dhuni\'matIrR^i\_Nora\_paH sI\_rA na srava\'ntIH .
##6.020.12c##  pra yatsa\'mu\_dramati\' shUra\_ parShi\' pA\_rayA\' tu\_rvasha\_M yadu\'M sva\_sti ..
##6.020.13a##  tava\' ha\_ tyadi\'ndra\_ vishva\'mA\_jau sa\_sto dhunI\_chumu\'rI\_ yA ha\_ siShva\'p .
##6.020.13c##  dI\_daya\_dittubhya\_M some\'bhiH su\_nvanda\_bhIti\'ri\_dhmabhR^i\'tiH pa\_kthya1\_\'rkaiH ..
##6.021.01a##  i\_mA u\' tvA puru\_tama\'sya kA\_rorhavya\'M vIra\_ havyA\' havante .
##6.021.01c##  dhiyo\' rathe\_ShThAma\_jara\_M navI\'yo ra\_yirvibhU\'tirIyate vacha\_syA ..
##6.021.02a##  tamu\' stuSha\_ indra\_M yo vidA\'no\_ girvA\'hasaM gI\_rbhirya\_j~navR^i\'ddham .
##6.021.02c##  yasya\_ diva\_mati\' ma\_hnA pR^i\'thi\_vyAH pu\'rumA\_yasya\' riri\_che ma\'hi\_tvam ..
##6.021.03a##  sa ittamo\'.avayu\_naM ta\'ta\_nvatsUrye\'Na va\_yuna\'vachchakAra .
##6.021.03c##  ka\_dA te\_ martA\' a\_mR^ita\'sya\_ dhAmeya\'kShanto\_ na mi\'nanti svadhAvaH ..
##6.021.04a##  yastA cha\_kAra\_ sa kuha\' svi\_dindra\_H kamA jana\'M charati\_ kAsu\' vi\_kShu .
##6.021.04c##  kaste\' ya\_j~no mana\'se\_ shaM varA\'ya\_ ko a\_rka i\'ndra kata\_maH sa hotA\' ..
##6.021.05a##  i\_dA hi te\_ vevi\'ShataH purA\_jAH pra\_tnAsa\' A\_suH pu\'rukR^i\_tsakhA\'yaH .
##6.021.05c##  ye ma\'dhya\_mAsa\' u\_ta nUta\'nAsa u\_tAva\_masya\' puruhUta bodhi ..
##6.021.06a##  taM pR^i\_chChanto.ava\'rAsa\_H parA\'Ni pra\_tnA ta\' indra\_ shrutyAnu\' yemuH .
##6.021.06c##  archA\'masi vIra brahmavAho\_ yAde\_va vi\_dma tAttvA\' ma\_hAnta\'m ..
##6.021.07a##  a\_bhi tvA\_ pAjo\' ra\_kShaso\_ vi ta\'sthe\_ mahi\' jaj~nA\_nama\_bhi tatsu ti\'ShTha .
##6.021.07c##  tava\' pra\_tnena\_ yujye\'na\_ sakhyA\_ vajre\'Na dhR^iShNo\_ apa\_ tA nu\'dasva ..
##6.021.08a##  sa tu shru\'dhIndra\_ nUta\'nasya brahmaNya\_to vI\'ra kArudhAyaH .
##6.021.08c##  tvaM hyA\_3\_\'piH pra\_divi\' pitR^I\_NAM shashva\'dba\_bhUtha\' su\_hava\_ eShTau\' ..
##6.021.09a##  protaye\_ varu\'NaM mi\_tramindra\'M ma\_ruta\'H kR^i\_ShvAva\'se no a\_dya .
##6.021.09c##  pra pU\_ShaNa\_M viShNu\'ma\_gniM pura\'MdhiM savi\_tAra\_moSha\'dhI\_H parva\'tA.Nshcha ..
##6.021.10a##  i\_ma u\' tvA purushAka prayajyo jari\_tAro\' a\_bhya\'rchantya\_rkaiH .
##6.021.10c##  shru\_dhI hava\_mA hu\'va\_to hu\'vA\_no na tvAvA\'.N a\_nyo a\'mR^ita\_ tvada\'sti ..
##6.021.11a##  nU ma\_ A vAcha\_mupa\' yAhi vi\_dvAnvishve\'bhiH sUno sahaso\_ yaja\'traiH .
##6.021.11c##  ye a\'gniji\_hvA R^i\'ta\_sApa\' A\_surye manu\'M cha\_krurupa\'ra\_M dasA\'ya ..
##6.021.12a##  sa no\' bodhi pura/e\_tA su\_geShU\_ta du\_rgeShu\' pathi\_kR^idvidA\'naH .
##6.021.12c##  ye ashra\'mAsa u\_ravo\_ vahi\'ShThA\_stebhi\'rna indrA\_bhi va\'kShi\_ vAja\'m ..
##6.022.01a##  ya eka\_ iddhavya\'shcharShaNI\_nAmindra\_M taM gI\_rbhira\_bhya\'rcha A\_bhiH .
##6.022.01c##  yaH patya\'te vR^iSha\_bho vR^iShNyA\'vAnsa\_tyaH satvA\' purumA\_yaH saha\'svAn ..
##6.022.02a##  tamu\' na\_H pUrve\' pi\_taro\_ nava\'gvAH sa\_pta viprA\'so a\_bhi vA\_jaya\'ntaH .
##6.022.02c##  na\_kSha\_ddA\_bhaM tatu\'riM parvate\_ShThAmadro\'ghavAchaM ma\_tibhi\_H shavi\'ShTham ..
##6.022.03a##  tamI\'maha\_ indra\'masya rA\_yaH pu\'ru\_vIra\'sya nR^i\_vata\'H puru\_kShoH .
##6.022.03c##  yo askR^i\'dhoyura\_jara\_H sva\'rvA\_ntamA bha\'ra harivo mAda\_yadhyai\' ..
##6.022.04a##  tanno\_ vi vo\'cho\_ yadi\' te pu\_rA chi\'jjari\_tAra\' Ana\_shuH su\_mnami\'ndra .
##6.022.04c##  kaste\' bhA\_gaH kiM vayo\' dudhra khidva\_H puru\'hUta purUvaso.asura\_ghnaH ..
##6.022.05a##  taM pR^i\_chChantI\_ vajra\'hastaM rathe\_ShThAmindra\_M vepI\_ vakva\'rI\_ yasya\_ nU gIH .
##6.022.05c##  tu\_vi\_grA\_bhaM tu\'vikU\_rmiM ra\'bho\_dAM gA\_tumi\'She\_ nakSha\'te\_ tumra\_machCha\' ..
##6.022.06a##  a\_yA ha\_ tyaM mA\_yayA\' vAvR^idhA\_naM ma\'no\_juvA\' svatava\_H parva\'tena .
##6.022.06c##  achyu\'tA chidvILi\_tA svo\'jo ru\_jo vi dR^i\_LhA dhR^i\'Sha\_tA vi\'rapshin ..
##6.022.07a##  taM vo\' dhi\_yA navya\'syA\_ shavi\'ShThaM pra\_tnaM pra\'tna\_vatpa\'ritaMsa\_yadhyai\' .
##6.022.07c##  sa no\' vakShadanimA\_naH su\_vahmendro\_ vishvA\_nyati\' du\_rgahA\'Ni ..
##6.022.08a##  A janA\'ya\_ druhva\'Ne\_ pArthi\'vAni di\_vyAni\' dIpayo\_.antari\'kShA .
##6.022.08c##  tapA\' vR^iShanvi\_shvata\'H sho\_chiShA\_ tAnbra\'hma\_dviShe\' shochaya\_ kShAma\_pashcha\' ..
##6.022.09a##  bhuvo\_ jana\'sya di\_vyasya\_ rAjA\_ pArthi\'vasya\_ jaga\'tastveShasaMdR^ik .
##6.022.09c##  dhi\_Shva vajra\_M dakShi\'Na indra\_ haste\_ vishvA\' ajurya dayase\_ vi mA\_yAH ..
##6.022.10a##  A sa\_Myata\'mindra NaH sva\_stiM sha\'tru\_tUryA\'ya bR^iha\_tImamR^i\'dhrAm .
##6.022.10c##  yayA\_ dAsA\_nyAryA\'Ni vR^i\_trA karo\' vajrinsu\_tukA\_ nAhu\'ShANi ..
##6.022.11a##  sa no\' ni\_yudbhi\'H puruhUta vedho vi\_shvavA\'rAbhi\_rA ga\'hi prayajyo .
##6.022.11c##  na yA ade\'vo\_ vara\'te\_ na de\_va Abhi\'ryAhi\_ tUya\_mA ma\'drya\_drik ..
##6.023.01a##  su\_ta ittvaM nimi\'shla indra\_ some\_ stome\_ brahma\'Ni sha\_syamA\'na u\_kthe .
##6.023.01c##  yadvA\' yu\_ktAbhyA\'M maghava\_nhari\'bhyA\_M bibhra\_dvajra\'M bA\_hvori\'ndra\_ yAsi\' ..
##6.023.02a##  yadvA\' di\_vi pArye\_ suShvi\'mindra vR^itra\_hatye.ava\'si\_ shUra\'sAtau .
##6.023.02c##  yadvA\_ dakSha\'sya bi\_bhyuSho\_ abi\'bhya\_dara\'ndhaya\_H shardha\'ta indra\_ dasyU\'n ..
##6.023.03a##  pAtA\' su\_tamindro\' astu\_ soma\'M praNe\_nIru\_gro ja\'ri\_tAra\'mU\_tI .
##6.023.03c##  kartA\' vI\_rAya\_ suShva\'ya u lo\_kaM dAtA\_ vasu\' stuva\_te kI\_raye\' chit ..
##6.023.04a##  ganteyA\'nti\_ sava\'nA\_ hari\'bhyAM ba\_bhrirvajra\'M pa\_piH soma\'M da\_dirgAH .
##6.023.04c##  kartA\' vI\_raM narya\_M sarva\'vIra\_M shrotA\_ hava\'M gR^iNa\_taH stoma\'vAhAH ..
##6.023.05a##  asmai\' va\_yaM yadvA\_vAna\_ tadvi\'viShma\_ indrA\'ya\_ yo na\'H pra\_divo\_ apa\_skaH .
##6.023.05c##  su\_te some\' stu\_masi\_ shaMsa\'du\_kthendrA\'ya\_ brahma\_ vardha\'na\_M yathAsa\'t ..
##6.023.06a##  brahmA\'Ni\_ hi cha\'kR^i\_She vardha\'nAni\_ tAva\'tta indra ma\_tibhi\'rviviShmaH .
##6.023.06c##  su\_te some\' sutapA\_H shaMta\'mAni\_ rANDyA\' kriyAsma\_ vakSha\'NAni ya\_j~naiH ..
##6.023.07a##  sa no\' bodhi puro\_LAsha\_M rarA\'Na\_H pibA\_ tu soma\_M goR^i\'jIkamindra .
##6.023.07c##  edaM ba\_rhiryaja\'mAnasya sIdo\_ruM kR^i\'dhi tvAya\_ta u\' lo\_kam ..
##6.023.08a##  sa ma\'ndasvA\_ hyanu\_ joSha\'mugra\_ pra tvA\' ya\_j~nAsa\' i\_me a\'shnuvantu .
##6.023.08c##  preme havA\'saH puruhU\_tama\_sme A tve\_yaM dhIrava\'sa indra yamyAH ..
##6.023.09a##  taM va\'H sakhAya\_H saM yathA\' su\_teShu\_ some\'bhirIM pR^iNatA bho\_jamindra\'m .
##6.023.09c##  ku\_vittasmA\_ asa\'ti no\_ bharA\'ya\_ na suShvi\_mindro.ava\'se mR^idhAti ..
##6.023.10a##  e\_vedindra\'H su\_te a\'stAvi\_ some\' bha\_radvA\'jeShu\_ kShaya\_dinma\_ghona\'H .
##6.023.10c##  asa\_dyathA\' jari\_tra u\_ta sU\_ririndro\' rA\_yo vi\_shvavA\'rasya dA\_tA ..
##6.024.01a##  vR^iShA\_ mada\_ indre\_ shloka\' u\_kthA sachA\_ some\'Shu suta\_pA R^i\'jI\_ShI .
##6.024.01c##  a\_rcha\_tryo\' ma\_ghavA\_ nR^ibhya\' u\_kthairdyu\_kSho rAjA\' gi\_rAmakShi\'totiH ..
##6.024.02a##  tatu\'rirvI\_ro naryo\_ viche\'tA\_H shrotA\_ hava\'M gR^iNa\_ta u\_rvyU\'tiH .
##6.024.02c##  vasu\_H shaMso\' na\_rAM kA\_rudhA\'yA vA\_jI stu\_to vi\_dathe\' dAti\_ vAja\'m ..
##6.024.03a##  akSho\_ na cha\_kryo\'H shUra bR^i\_hanpra te\' ma\_hnA ri\'riche\_ roda\'syoH .
##6.024.03c##  vR^i\_kShasya\_ nu te\' puruhUta va\_yA vyU\_3\_\'tayo\' ruruhurindra pU\_rvIH ..
##6.024.04a##  shachI\'vataste purushAka\_ shAkA\_ gavA\'miva sru\_taya\'H sa\_Mchara\'NIH .
##6.024.04c##  va\_tsAnA\_M na ta\_ntaya\'sta indra\_ dAma\'nvanto adA\_mAna\'H sudAman ..
##6.024.05a##  a\_nyada\_dya karva\'rama\_nyadu\_ shvo.asa\'chcha\_ sanmuhu\'rAcha\_kririndra\'H .
##6.024.05c##  mi\_tro no\_ atra\_ varu\'Nashcha pU\_ShAryo vasha\'sya parye\_tAsti\' ..
##6.024.06a##  vi tvadApo\_ na parva\'tasya pR^i\_ShThAdu\_kthebhi\'rindrAnayanta ya\_j~naiH .
##6.024.06c##  taM tvA\_bhiH su\'ShTu\_tibhi\'rvA\_jaya\'nta A\_jiM na ja\'gmurgirvAho\_ ashvA\'H ..
##6.024.07a##  na yaM jara\'nti sha\_rado\_ na mAsA\_ na dyAva\_ indra\'mavaka\_rshaya\'nti .
##6.024.07c##  vR^i\_ddhasya\' chidvardhatAmasya ta\_nUH stome\'bhiru\_kthaishcha\' sha\_syamA\'nA ..
##6.024.08a##  na vI\_Lave\_ nama\'te\_ na sthi\_rAya\_ na shardha\'te\_ dasyu\'jUtAya sta\_vAn .
##6.024.08c##  ajrA\_ indra\'sya gi\_raya\'shchidR^i\_ShvA ga\'mbhI\_re chi\'dbhavati gA\_dhama\'smai ..
##6.024.09a##  ga\_mbhI\_reNa\' na u\_ruNA\'matri\_npreSho ya\'ndhi sutapAva\_nvAjA\'n .
##6.024.09c##  sthA U\_ Shu U\_rdhva U\_tI ari\'ShaNyanna\_ktorvyu\'ShTau\_ pari\'takmyAyAm ..
##6.024.10a##  sacha\'sva nA\_yamava\'se a\_bhIka\' i\_to vA\_ tami\'ndra pAhi ri\_ShaH .
##6.024.10c##  a\_mA chai\'na\_mara\'Nye pAhi ri\_Sho made\'ma sha\_tahi\'mAH su\_vIrA\'H ..
##6.025.01a##  yA ta\' U\_tira\'va\_mA yA pa\'ra\_mA yA ma\'dhya\_mendra\' shuShmi\_nnasti\' .
##6.025.01c##  tAbhi\'rU\_ Shu vR^i\'tra\_hatye\'.avIrna e\_bhishcha\_ vAjai\'rma\_hAnna\' ugra ..
##6.025.02a##  Abhi\_H spR^idho\' mitha\_tIrari\'ShaNyanna\_mitra\'sya vyathayA ma\_nyumi\'ndra .
##6.025.02c##  Abhi\_rvishvA\' abhi\_yujo\_ viShU\'chI\_rAryA\'ya\_ visho.ava\' tArI\_rdAsI\'H ..
##6.025.03a##  indra\' jA\_maya\' u\_ta ye.ajA\'mayo.arvAchI\_nAso\' va\_nuSho\' yuyu\_jre .
##6.025.03c##  tvame\'ShAM vithu\_rA shavA\'Msi ja\_hi vR^iShNyA\'ni kR^iNu\_hI parA\'chaH ..
##6.025.04a##  shUro\' vA\_ shUra\'M vanate\_ sharI\'raistanU\_ruchA\_ taru\'Shi\_ yatkR^i\_Nvaite\' .
##6.025.04c##  to\_ke vA\_ goShu\_ tana\'ye\_ yada\_psu vi kranda\'sI u\_rvarA\'su\_ bravai\'te ..
##6.025.05a##  na\_hi tvA\_ shUro\_ na tu\_ro na dhR^i\_ShNurna tvA\' yo\_dho manya\'mAno yu\_yodha\' .
##6.025.05c##  indra\_ naki\'ShTvA\_ pratya\'styeShA\_M vishvA\' jA\_tAnya\_bhya\'si\_ tAni\' ..
##6.025.06a##  sa pa\'tyata u\_bhayo\'rnR^i\_mNama\_yoryadI\' ve\_dhasa\'H sami\_the hava\'nte .
##6.025.06c##  vR^i\_tre vA\' ma\_ho nR^i\_vati\_ kShaye\' vA\_ vyacha\'svantA\_ yadi\' vitanta\_saite\' ..
##6.025.07a##  adha\' smA te charSha\_Nayo\_ yadejA\_nindra\' trA\_tota bha\'vA varU\_tA .
##6.025.07c##  a\_smAkA\'so\_ ye nR^ita\'mAso a\_rya indra\' sU\_rayo\' dadhi\_re pu\_ro na\'H ..
##6.025.08a##  anu\' te dAyi ma\_ha i\'ndri\_yAya\' sa\_trA te\_ vishva\_manu\' vR^itra\_hatye\' .
##6.025.08c##  anu\' kSha\_tramanu\_ saho\' yaja\_trendra\' de\_vebhi\_ranu\' te nR^i\_Shahye\' ..
##6.025.09a##  e\_vA na\_H spR^idha\_H sama\'jA sa\_matsvindra\' rAra\_ndhi mi\'tha\_tIrade\'vIH .
##6.025.09c##  vi\_dyAma\_ vasto\_rava\'sA gR^i\_Nanto\' bha\_radvA\'jA u\_ta ta\' indra nU\_nam ..
##6.026.01a##  shru\_dhI na\' indra\_ hvayA\'masi tvA ma\_ho vAja\'sya sA\_tau vA\'vR^iShA\_NAH .
##6.026.01c##  saM yadvisho.aya\'nta\_ shUra\'sAtA u\_graM no.ava\_H pArye\_ aha\'ndAH ..
##6.026.02a##  tvAM vA\_jI ha\'vate vAjine\_yo ma\_ho vAja\'sya\_ gadhya\'sya sA\_tau .
##6.026.02c##  tvAM vR^i\_treShvi\'ndra\_ satpa\'ti\_M taru\'tra\_M tvAM cha\'ShTe muShTi\_hA goShu\_ yudhya\'n ..
##6.026.03a##  tvaM ka\_viM cho\'dayo\_.arkasA\'tau\_ tvaM kutsA\'ya\_ shuShNa\'M dA\_shuShe\' vark .
##6.026.03c##  tvaM shiro\' ama\_rmaNa\_H parA\'hannatithi\_gvAya\_ shaMsya\'M kari\_Shyan ..
##6.026.04a##  tvaM ratha\_M pra bha\'ro yo\_dhamR^i\_ShvamAvo\_ yudhya\'ntaM vR^iSha\_bhaM dasha\'dyum .
##6.026.04c##  tvaM tugra\'M veta\_save\_ sachA\'ha\_ntvaM tuji\'M gR^i\_Nanta\'mindra tUtoH ..
##6.026.05a##  tvaM tadu\_kthami\'ndra ba\_rhaNA\' ka\_H pra yachCha\_tA sa\_hasrA\' shUra\_ darShi\' .
##6.026.05c##  ava\' gi\_rerdAsa\_M shamba\'raM ha\_nprAvo\_ divo\'dAsaM chi\_trAbhi\'rU\_tI ..
##6.026.06a##  tvaM shra\_ddhAbhi\'rmandasA\_naH somai\'rda\_bhIta\'ye\_ chumu\'rimindra siShvap .
##6.026.06c##  tvaM ra\_jiM piThI\'nase dasha\_syanSha\_ShTiM sa\_hasrA\_ shachyA\_ sachA\'han ..
##6.026.07a##  a\_haM cha\_na tatsU\_ribhi\'rAnashyA\_M tava\_ jyAya\' indra su\_mnamoja\'H .
##6.026.07c##  tvayA\_ yatstava\'nte sadhavIra vI\_rAstri\_varU\'thena\_ nahu\'ShA shaviShTha ..
##6.026.08a##  va\_yaM te\' a\_syAmi\'ndra dyu\_mnahU\'tau\_ sakhA\'yaH syAma mahina\_ preShThA\'H .
##6.026.08c##  prAta\'rdaniH kShatra\_shrIra\'stu\_ shreShTho\' gha\_ne vR^i\_trANA\'M sa\_naye\_ dhanA\'nAm ..
##6.027.01a##  kima\'sya\_ made\_ kimva\'sya pI\_tAvindra\_H kima\'sya sa\_khye cha\'kAra .
##6.027.01c##  raNA\' vA\_ ye ni\_Shadi\_ kiM te a\'sya pu\_rA vi\'vidre\_ kimu\_ nUta\'nAsaH ..
##6.027.02a##  sada\'sya\_ made\_ sadva\'sya pI\_tAvindra\_H sada\'sya sa\_khye cha\'kAra .
##6.027.02c##  raNA\' vA\_ ye ni\_Shadi\_ satte a\'sya pu\_rA vi\'vidre\_ sadu\_ nUta\'nAsaH ..
##6.027.03a##  na\_hi nu te\' mahi\_mana\'H samasya\_ na ma\'ghavanmaghava\_ttvasya\' vi\_dma .
##6.027.03c##  na rAdha\'sorAdhaso\_ nUta\'na\_syendra\_ naki\'rdadR^isha indri\_yaM te\' ..
##6.027.04a##  e\_tattyatta\' indri\_yama\'cheti\_ yenAva\'dhIrva\_rashi\'khasya\_ sheSha\'H .
##6.027.04c##  vajra\'sya\_ yatte\_ niha\'tasya\_ shuShmA\'tsva\_nAchchi\'dindra para\_mo da\_dAra\' ..
##6.027.05a##  vadhI\_dindro\' va\_rashi\'khasya\_ sheSho\'.abhyAva\_rtine\' chAyamA\_nAya\_ shikSha\'n .
##6.027.05c##  vR^i\_chIva\'to\_ yaddha\'riyU\_pIyA\'yA\_M hanpUrve\_ ardhe\' bhi\_yasApa\'ro\_ dart ..
##6.027.06a##  tri\_MshachCha\'taM va\_rmiNa\' indra sA\_kaM ya\_vyAva\'tyAM puruhUta shrava\_syA .
##6.027.06c##  vR^i\_chIva\'nta\_H shara\'ve\_ patya\'mAnA\_H pAtrA\' bhindA\_nA nya\_rthAnyA\'yan ..
##6.027.07a##  yasya\_ gAvA\'varu\_ShA sU\'yava\_syU a\_ntarU\_ Shu chara\'to\_ reri\'hANA .
##6.027.07c##  sa sR^i~nja\'yAya tu\_rvasha\_M parA\'dAdvR^i\_chIva\'to daivavA\_tAya\_ shikSha\'n ..
##6.027.08a##  dva\_yA.N a\'gne ra\_thino\' viMsha\_tiM gA va\_dhUma\'to ma\_ghavA\_ mahya\'M sa\_mrAT .
##6.027.08c##  a\_bhyA\_va\_rtI chA\'yamA\_no da\'dAti dU\_NAshe\_yaM dakShi\'NA pArtha\_vAnA\'m ..
##6.028.01a##  A gAvo\' agmannu\_ta bha\_drama\'kra\_nsIda\'ntu go\_ShThe ra\_Naya\'ntva\_sme .
##6.028.01c##  pra\_jAva\'tIH puru\_rUpA\' i\_ha syu\_rindrA\'ya pU\_rvIru\_Shaso\_ duhA\'nAH ..
##6.028.02a##  indro\_ yajva\'ne pR^iNa\_te cha\' shikSha\_tyupedda\'dAti\_ na svaM mu\'ShAyati .
##6.028.02c##  bhUyo\'bhUyo ra\_yimida\'sya va\_rdhaya\_nnabhi\'nne khi\_lye ni da\'dhAti deva\_yum ..
##6.028.03a##  na tA na\'shanti\_ na da\'bhAti\_ taska\'ro\_ nAsA\'mAmi\_tro vyathi\_rA da\'dharShati .
##6.028.03c##  de\_vA.Nshcha\_ yAbhi\_ryaja\'te\_ dadA\'ti cha\_ jyogittAbhi\'H sachate\_ gopa\'tiH sa\_ha ..
##6.028.04a##  na tA arvA\' re\_Nuka\'kATo ashnute\_ na sa\'MskR^ita\_tramupa\' yanti\_ tA a\_bhi .
##6.028.04c##  u\_ru\_gA\_yamabha\'ya\_M tasya\_ tA anu\_ gAvo\_ marta\'sya\_ vi cha\'ranti\_ yajva\'naH ..
##6.028.05a##  gAvo\_ bhago\_ gAva\_ indro\' me achChA\_ngAva\_H soma\'sya pratha\_masya\' bha\_kShaH .
##6.028.05c##  i\_mA yA gAva\_H sa ja\'nAsa\_ indra\' i\_chChAmIddhR^i\_dA mana\'sA chi\_dindra\'m ..
##6.028.06a##  yU\_yaM gA\'vo medayathA kR^i\_shaM chi\'dashrI\_raM chi\'tkR^iNuthA su\_pratI\'kam .
##6.028.06c##  bha\_draM gR^i\_haM kR^i\'Nutha bhadravAcho bR^i\_hadvo\_ vaya\' uchyate sa\_bhAsu\' ..
##6.028.07a##  pra\_jAva\'tIH sU\_yava\'saM ri\_shantI\'H shu\_ddhA a\_paH su\'prapA\_Ne piba\'ntIH .
##6.028.07c##  mA va\'H ste\_na I\'shata\_ mAghasha\'Msa\_H pari\' vo he\_tI ru\_drasya\' vR^ijyAH ..
##6.028.08a##  upe\_damu\'pa\_parcha\'namA\_su goShUpa\' pR^ichyatAm .
##6.028.08c##  upa\' R^iSha\_bhasya\_ reta\_syupe\'ndra\_ tava\' vI\_rye\' ..
##6.029.01a##  indra\'M vo\_ nara\'H sa\_khyAya\' sepurma\_ho yanta\'H suma\_taye\' chakA\_nAH .
##6.029.01c##  ma\_ho hi dA\_tA vajra\'hasto\_ asti\' ma\_hAmu\' ra\_Nvamava\'se yajadhvam ..
##6.029.02a##  A yasmi\_nhaste\_ naryA\' mimi\_kShurA rathe\' hira\_Nyaye\' rathe\_ShThAH .
##6.029.02c##  A ra\_shmayo\_ gabha\'styoH sthU\_rayo\_rAdhva\_nnashvA\'so\_ vR^iSha\'No yujA\_nAH ..
##6.029.03a##  shri\_ye te\_ pAdA\_ duva\_ A mi\'mikShurdhR^i\_ShNurva\_jrI shava\'sA\_ dakShi\'NAvAn .
##6.029.03c##  vasA\'no\_ atka\'M sura\_bhiM dR^i\_she kaM sva1\_\'rNa nR^i\'taviShi\_ro ba\'bhUtha ..
##6.029.04a##  sa soma\_ Ami\'shlatamaH su\_to bhU\_dyasmi\'npa\_ktiH pa\_chyate\_ santi\' dhA\_nAH .
##6.029.04c##  indra\_M nara\'H stu\_vanto\' brahmakA\_rA u\_kthA shaMsa\'nto de\_vavA\'tatamAH ..
##6.029.05a##  na te\_ anta\_H shava\'so dhAyya\_sya vi tu bA\'badhe\_ roda\'sI mahi\_tvA .
##6.029.05c##  A tA sU\_riH pR^i\'Nati\_ tUtu\'jAno yU\_thevA\_psu sa\_mIja\'mAna U\_tI ..
##6.029.06a##  e\_vedindra\'H su\_hava\' R^i\_Shvo a\'stU\_tI anU\'tI hirishi\_praH satvA\' .
##6.029.06c##  e\_vA hi jA\_to asa\'mAtyojAH pu\_rU cha\' vR^i\_trA ha\'nati\_ ni dasyU\'n ..
##6.030.01a##  bhUya\_ idvA\'vR^idhe vI\_ryA\'ya\_.N eko\' aju\_ryo da\'yate\_ vasU\'ni .
##6.030.01c##  pra ri\'riche di\_va indra\'H pR^ithi\_vyA a\_rdhamida\'sya\_ prati\_ roda\'sI u\_bhe ..
##6.030.02a##  adhA\' manye bR^i\_hada\'su\_rya\'masya\_ yAni\' dA\_dhAra\_ naki\_rA mi\'nAti .
##6.030.02c##  di\_vedi\'ve\_ sUryo\' darsha\_to bhU\_dvi sadmA\'nyurvi\_yA su\_kratu\'rdhAt ..
##6.030.03a##  a\_dyA chi\_nnU chi\_ttadapo\' na\_dInA\_M yadA\'bhyo\_ ara\'do gA\_tumi\'ndra .
##6.030.03c##  ni parva\'tA adma\_sado\_ na se\'du\_stvayA\' dR^i\_LhAni\' sukrato\_ rajA\'Msi ..
##6.030.04a##  sa\_tyamittanna tvAvA\'.N a\_nyo a\_stIndra\' de\_vo na martyo\_ jyAyA\'n .
##6.030.04c##  aha\_nnahi\'M pari\_shayA\'na\_marNo.avA\'sR^ijo a\_po achChA\' samu\_dram ..
##6.030.05a##  tvama\_po vi duro\_ viShU\'chI\_rindra\' dR^i\_Lhama\'ruja\_H parva\'tasya .
##6.030.05c##  rAjA\'bhavo\_ jaga\'tashcharShaNI\_nAM sA\_kaM sUrya\'M ja\_naya\_ndyAmu\_ShAsa\'m ..
##6.031.01a##  abhU\_reko\' rayipate rayI\_NAmA hasta\'yoradhithA indra kR^i\_ShTIH .
##6.031.01c##  vi to\_ke a\_psu tana\'ye cha\_ sUre.avo\'chanta charSha\_Nayo\_ vivA\'chaH ..
##6.031.02a##  tvadbhi\_yendra\_ pArthi\'vAni\_ vishvAchyu\'tA chichchyAvayante\_ rajA\'Msi .
##6.031.02c##  dyAvA\_kShAmA\_ parva\'tAso\_ vanA\'ni\_ vishva\'M dR^i\_LhaM bha\'yate\_ ajma\_nnA te\' ..
##6.031.03a##  tvaM kutse\'nA\_bhi shuShNa\'mindrA\_shuSha\'M yudhya\_ kuya\'va\_M gavi\'ShTau .
##6.031.03c##  dasha\' prapi\_tve adha\_ sUrya\'sya muShA\_yashcha\_kramavi\'ve\_ rapA\'Msi ..
##6.031.04a##  tvaM sha\_tAnyava\_ shamba\'rasya\_ puro\' jaghanthApra\_tIni\_ dasyo\'H .
##6.031.04c##  ashi\'kSho\_ yatra\_ shachyA\' shachIvo\_ divo\'dAsAya sunva\_te su\'takre bha\_radvA\'jAya gR^iNa\_te vasU\'ni ..
##6.031.05a##  sa sa\'tyasatvanmaha\_te raNA\'ya\_ ratha\_mA ti\'ShTha tuvinR^imNa bhI\_mam .
##6.031.05c##  yA\_hi pra\'pathi\_nnava\_sopa\' ma\_drikpra cha\' shruta shrAvaya charSha\_Nibhya\'H ..
##6.032.01a##  apU\'rvyA puru\_tamA\'nyasmai ma\_he vI\_rAya\' ta\_vase\' tu\_rAya\' .
##6.032.01c##  vi\_ra\_pshine\' va\_jriNe\_ shaMta\'mAni\_ vachA\'MsyA\_sA sthavi\'rAya takSham ..
##6.032.02a##  sa mA\_tarA\_ sUrye\'NA kavI\_nAmavA\'sayadru\_jadadri\'M gR^iNA\_naH .
##6.032.02c##  svA\_dhIbhi\_rR^ikva\'bhirvAvashA\_na udu\_sriyA\'NAmasR^ijanni\_dAna\'m ..
##6.032.03a##  sa vahni\'bhi\_rR^ikva\'bhi\_rgoShu\_ shashva\'nmi\_taj~nu\'bhiH puru\_kR^itvA\' jigAya .
##6.032.03c##  pura\'H puro\_hA sakhi\'bhiH sakhI\_yandR^i\_LhA ru\'roja ka\_vibhi\'H ka\_viH san ..
##6.032.04a##  sa nI\_vyA\'bhirjari\_tAra\_machChA\' ma\_ho vAje\'bhirma\_hadbhi\'shcha\_ shuShmai\'H .
##6.032.04c##  pu\_ru\_vIrA\'bhirvR^iShabha kShitI\_nAmA gi\'rvaNaH suvi\_tAya\_ pra yA\'hi ..
##6.032.05a##  sa sarge\'Na\_ shava\'sA ta\_kto atyai\'ra\_pa indro\' dakShiNa\_tastu\'rA\_ShAT .
##6.032.05c##  i\_tthA sR^i\'jA\_nA ana\'pAvR^i\_dartha\'M di\_vedi\'ve viviShurapramR^i\_Shyam ..
##6.033.01a##  ya oji\'ShTha indra\_ taM su no\' dA\_ mado\' vR^iShansvabhi\_ShTirdAsvA\'n .
##6.033.01c##  sauva\'shvya\_M yo va\_nava\_tsvashvo\' vR^i\_trA sa\_matsu\' sA\_saha\'da\_mitrA\'n ..
##6.033.02a##  tvAM hI\_3\_\'ndrAva\'se\_ vivA\'cho\_ hava\'nte charSha\_Naya\_H shUra\'sAtau .
##6.033.02c##  tvaM vipre\'bhi\_rvi pa\_NI.Nra\'shAya\_stvota\_ itsani\'tA\_ vAja\_marvA\' ..
##6.033.03a##  tvaM tA.N i\'ndro\_bhayA\'.N a\_mitrA\_ndAsA\' vR^i\_trANyAryA\' cha shUra .
##6.033.03c##  vadhI\_rvane\'va\_ sudhi\'tebhi\_ratkai\_rA pR^i\_tsu da\'rShi nR^i\_NAM nR^i\'tama ..
##6.033.04a##  sa tvaM na\' i\_ndrAka\'vAbhirU\_tI sakhA\' vi\_shvAyu\'ravi\_tA vR^i\_dhe bhU\'H .
##6.033.04c##  sva\'rShAtA\_ yaddhvayA\'masi tvA\_ yudhya\'nto ne\_madhi\'tA pR^i\_tsu shU\'ra ..
##6.033.05a##  nU\_naM na\' indrApa\_rAya\' cha syA\_ bhavA\' mR^iLI\_ka u\_ta no\' a\_bhiShTau\' .
##6.033.05c##  i\_tthA gR^i\_Nanto\' ma\_hina\'sya\_ sharma\'ndi\_vi ShyA\'ma\_ pArye\' go\_Shata\'mAH ..
##6.034.01a##  saM cha\_ tve ja\_gmurgira\' indra pU\_rvIrvi cha\_ tvadya\'nti vi\_bhvo\' manI\_ShAH .
##6.034.01c##  pu\_rA nU\_naM cha\' stu\_taya\_ R^iShI\'NAM paspR^i\_dhra indre\_ adhyu\'kthA\_rkA ..
##6.034.02a##  pu\_ru\_hU\_to yaH pu\'rugU\_rta R^ibhvA\_.N eka\'H puruprasha\_sto asti\' ya\_j~naiH .
##6.034.02c##  ratho\_ na ma\_he shava\'se yujA\_no\_3\_\'.asmAbhi\_rindro\' anu\_mAdyo\' bhUt ..
##6.034.03a##  na yaM hiMsa\'nti dhI\_tayo\_ na vANI\_rindra\_M nakSha\_ntIda\_bhi va\_rdhaya\'ntIH .
##6.034.03c##  yadi\' sto\_tAra\'H sha\_taM yatsa\_hasra\'M gR^i\_Nanti\_ girva\'Nasa\_M shaM tada\'smai ..
##6.034.04a##  asmA\' e\_taddi\_vya1\_\'rcheva\' mA\_sA mi\'mi\_kSha indre\_ nya\'yAmi\_ soma\'H .
##6.034.04c##  jana\_M na dhanva\'nna\_bhi saM yadApa\'H sa\_trA vA\'vR^idhu\_rhava\'nAni ya\_j~naiH ..
##6.034.05a##  asmA\' e\_tanmahyA\'~NgU\_Shama\'smA\_ indrA\'ya sto\_traM ma\_tibhi\'ravAchi .
##6.034.05c##  asa\_dyathA\' maha\_ti vR^i\'tra\_tUrya\_ indro\' vi\_shvAyu\'ravi\_tA vR^i\_dhashcha\' ..
##6.035.01a##  ka\_dA bhu\'va\_nratha\'kShayANi\_ brahma\' ka\_dA sto\_tre sa\'hasrapo\_Shya\'M dAH .
##6.035.01c##  ka\_dA stoma\'M vAsayo.asya rA\_yA ka\_dA dhiya\'H karasi\_ vAja\'ratnAH ..
##6.035.02a##  karhi\' svi\_ttadi\'ndra\_ yannR^ibhi\_rnR^InvI\_rairvI\_rAnnI\_LayA\'se\_ jayA\_jIn .
##6.035.02c##  tri\_dhAtu\_ gA adhi\' jayAsi\_ goShvindra\' dyu\_mnaM sva\'rvaddhehya\_sme ..
##6.035.03a##  karhi\' svi\_ttadi\'ndra\_ yajja\'ri\_tre vi\_shvapsu\_ brahma\' kR^i\_Nava\'H shaviShTha .
##6.035.03c##  ka\_dA dhiyo\_ na ni\_yuto\' yuvAse ka\_dA goma\'ghA\_ hava\'nAni gachChAH ..
##6.035.04a##  sa goma\'ghA jari\_tre ashva\'shchandrA\_ vAja\'shravaso\_ adhi\' dhehi\_ pR^ikSha\'H .
##6.035.04c##  pI\_pi\_hISha\'H su\_dughA\'mindra dhe\_nuM bha\_radvA\'jeShu su\_rucho\' ruruchyAH ..
##6.035.05a##  tamA nU\_naM vR^i\_jana\'ma\_nyathA\' chi\_chChUro\_ yachCha\'kra\_ vi duro\' gR^iNI\_She .
##6.035.05c##  mA nira\'raM shukra\_dugha\'sya dhe\_norA\'~Ngira\_sAnbrahma\'NA vipra jinva ..
##6.036.01a##  sa\_trA madA\'sa\_stava\' vi\_shvaja\'nyAH sa\_trA rAyo.adha\_ ye pArthi\'vAsaH .
##6.036.01c##  sa\_trA vAjA\'nAmabhavo vibha\_ktA yadde\_veShu\' dhA\_raya\'thA asu\_rya\'m ..
##6.036.02a##  anu\_ pra ye\'je\_ jana\_ ojo\' asya sa\_trA da\'dhire\_ anu\' vI\_ryA\'ya .
##6.036.02c##  syU\_ma\_gR^ibhe\_ dudha\_ye.arva\'te cha\_ kratu\'M vR^i~nja\_ntyapi\' vR^itra\_hatye\' ..
##6.036.03a##  taM sa\_dhrIchI\'rU\_tayo\_ vR^iShNyA\'ni\_ pauMsyA\'ni ni\_yuta\'H sashchu\_rindra\'m .
##6.036.03c##  sa\_mu\_draM na sindha\'va u\_kthashu\'ShmA uru\_vyacha\'sa\_M gira\_ A vi\'shanti ..
##6.036.04a##  sa rA\_yaskhAmupa\' sR^ijA gR^iNA\_naH pu\'rushcha\_ndrasya\_ tvami\'ndra\_ vasva\'H .
##6.036.04c##  pati\'rbabhU\_thAsa\'mo\_ janA\'nA\_meko\_ vishva\'sya\_ bhuva\'nasya\_ rAjA\' ..
##6.036.05a##  sa tu shru\'dhi\_ shrutyA\_ yo du\'vo\_yurdyaurna bhUmA\_bhi rAyo\' a\_ryaH .
##6.036.05c##  aso\_ yathA\' na\_H shava\'sA chakA\_no yu\_geyu\'ge\_ vaya\'sA\_ cheki\'tAnaH ..
##6.037.01a##  a\_rvAgratha\'M vi\_shvavA\'raM ta u\_grendra\' yu\_ktAso\_ hara\'yo vahantu .
##6.037.01c##  kI\_rishchi\_ddhi tvA\_ hava\'te\_ sva\'rvAnR^idhI\_mahi\' sadha\_mAda\'ste a\_dya ..
##6.037.02a##  pro droNe\_ hara\'ya\_H karmA\'gmanpunA\_nAsa\_ R^ijya\'nto abhUvan .
##6.037.02c##  indro\' no a\_sya pU\_rvyaH pa\'pIyAddyu\_kSho mada\'sya so\_myasya\_ rAjA\' ..
##6.037.03a##  A\_sa\_srA\_NAsa\'H shavasA\_namachChendra\'M sucha\_kre ra\_thyA\'so\_ ashvA\'H .
##6.037.03c##  a\_bhi shrava\_ R^ijya\'nto vaheyu\_rnU chi\_nnu vA\_yora\_mR^ita\_M vi da\'syet ..
##6.037.04a##  vari\'ShTho asya\_ dakShi\'NAmiya\_rtIndro\' ma\_ghonA\'M tuvikU\_rmita\'maH .
##6.037.04c##  yayA\' vajrivaH pari\_yAsyaMho\' ma\_ghA cha\' dhR^iShNo\_ daya\'se\_ vi sU\_rIn ..
##6.037.05a##  indro\_ vAja\'sya\_ sthavi\'rasya dA\_tendro\' gI\_rbhirva\'rdhatAM vR^i\_ddhama\'hAH .
##6.037.05c##  indro\' vR^i\_traM hani\'ShTho astu\_ satvA tA sU\_riH pR^i\'Nati\_ tUtu\'jAnaH ..
##6.038.01a##  apA\'di\_ta udu\' nashchi\_trata\'mo ma\_hIM bha\'rShaddyu\_matI\_mindra\'hUtim .
##6.038.01c##  panya\'sIM dhI\_tiM daivya\'sya\_ yAma\_~njana\'sya rA\_tiM va\'nate su\_dAnu\'H ..
##6.038.02a##  dU\_rAchchi\_dA va\'sato asya\_ karNA\_ ghoShA\_dindra\'sya tanyati bruvA\_NaH .
##6.038.02c##  eyame\'naM de\_vahU\'tirvavR^ityAnma\_drya1\_\'gindra\'mi\_yamR^i\_chyamA\'nA ..
##6.038.03a##  taM vo\' dhi\_yA pa\'ra\_mayA\' purA\_jAma\_jara\_mindra\'ma\_bhya\'nUShya\_rkaiH .
##6.038.03c##  brahmA\' cha\_ giro\' dadhi\_re sama\'sminma\_hA.Nshcha\_ stomo\_ adhi\' vardha\_dindre\' ..
##6.038.04a##  vardhA\_dyaM ya\_j~na u\_ta soma\_ indra\_M vardhA\_dbrahma\_ gira\' u\_kthA cha\_ manma\' .
##6.038.04c##  vardhAhai\'namu\_Shaso\_ yAma\'nna\_ktorvardhA\_nmAsA\'H sha\_rado\_ dyAva\_ indra\'m ..
##6.038.05a##  e\_vA ja\'j~nA\_naM saha\'se\_ asA\'mi vAvR^idhA\_naM rAdha\'se cha shru\_tAya\' .
##6.038.05c##  ma\_hAmu\_gramava\'se vipra nU\_namA vi\'vAsema vR^itra\_tUrye\'Shu ..
##6.039.01a##  ma\_ndrasya\' ka\_verdi\_vyasya\_ vahne\_rvipra\'manmano vacha\_nasya\_ madhva\'H .
##6.039.01c##  apA\' na\_stasya\' sacha\_nasya\' de\_veSho\' yuvasva gR^iNa\_te go/a\'grAH ..
##6.039.02a##  a\_yamu\'shA\_naH paryadri\'mu\_srA R^i\_tadhI\'tibhirR^ita\_yugyu\'jA\_naH .
##6.039.02c##  ru\_jadaru\'gNa\_M vi va\_lasya\_ sAnu\'M pa\_NI.Nrvacho\'bhira\_bhi yo\'dha\_dindra\'H ..
##6.039.03a##  a\_yaM dyo\'tayada\_dyuto\_ vya1\_\'ktUndo\_ShA vasto\'H sha\_rada\_ indu\'rindra .
##6.039.03c##  i\_maM ke\_tuma\'dadhu\_rnU chi\_dahnA\_M shuchi\'janmana u\_Shasa\'shchakAra ..
##6.039.04a##  a\_yaM ro\'chayada\_rucho\' ruchA\_no\_3\_\'.ayaM vA\'saya\_dvyR^i1\_\'tena\' pU\_rvIH .
##6.039.04c##  a\_yamI\'yata R^ita\_yugbhi\_rashvai\'H sva\_rvidA\_ nAbhi\'nA charShaNi\_prAH ..
##6.039.05a##  nU gR^i\'NA\_no gR^i\'Na\_te pra\'tna rAja\_nniSha\'H pinva vasu\_deyA\'ya pU\_rvIH .
##6.039.05c##  a\_pa oSha\'dhIravi\_ShA vanA\'ni\_ gA arva\'to\_ nR^InR^i\_chase\' rirIhi ..
##6.040.01a##  indra\_ piba\_ tubhya\'M su\_to madA\_yAva\' sya\_ harI\_ vi mu\'chA\_ sakhA\'yA .
##6.040.01c##  u\_ta pra gA\'ya ga\_Na A ni\_ShadyAthA\' ya\_j~nAya\' gR^iNa\_te vayo\' dhAH ..
##6.040.02a##  asya\' piba\_ yasya\' jaj~nA\_na i\'ndra\_ madA\'ya\_ kratve\_ api\'bo virapshin .
##6.040.02c##  tamu\' te\_ gAvo\_ nara\_ Apo\_ adri\_rindu\_M sama\'hyanpI\_taye\_ sama\'smai ..
##6.040.03a##  sami\'ddhe a\_gnau su\_ta i\'ndra\_ soma\_ A tvA\' vahantu\_ hara\'yo\_ vahi\'ShThAH .
##6.040.03c##  tvA\_ya\_tA mana\'sA johavI\_mIndrA yA\'hi suvi\_tAya\' ma\_he na\'H ..
##6.040.04a##  A yA\'hi\_ shashva\'dusha\_tA ya\'yA\_thendra\' ma\_hA mana\'sA soma\_peya\'m .
##6.040.04c##  upa\_ brahmA\'Ni shR^iNava i\_mA no.athA\' te ya\_j~nasta\_nve\_3\_\' vayo\' dhAt ..
##6.040.05a##  yadi\'ndra di\_vi pArye\_ yadR^idha\_gyadvA\_ sve sada\'ne\_ yatra\_ vAsi\' .
##6.040.05c##  ato\' no ya\_j~namava\'se ni\_yutvA\'nsa\_joShA\'H pAhi girvaNo ma\_rudbhi\'H ..
##6.041.01a##  ahe\'LamAna\_ upa\' yAhi ya\_j~naM tubhya\'M pavanta\_ inda\'vaH su\_tAsa\'H .
##6.041.01c##  gAvo\_ na va\'jri\_nsvamoko\_ achChendrA ga\'hi pratha\_mo ya\_j~niyA\'nAm ..
##6.041.02a##  yA te\' kA\_kutsukR^i\'tA\_ yA vari\'ShThA\_ yayA\_ shashva\_tpiba\'si\_ madhva\' U\_rmim .
##6.041.02c##  tayA\' pAhi\_ pra te\' adhva\_ryura\'sthA\_tsaM te\_ vajro\' vartatAmindra ga\_vyuH ..
##6.041.03a##  e\_Sha dra\_pso vR^i\'Sha\_bho vi\_shvarU\'pa\_ indrA\'ya\_ vR^iShNe\_ sama\'kAri\_ soma\'H .
##6.041.03c##  e\_taM pi\'ba harivaH sthAtarugra\_ yasyeshi\'She pra\_divi\_ yaste\_ anna\'m ..
##6.041.04a##  su\_taH somo\_ asu\'tAdindra\_ vasyA\'na\_yaM shreyA\'~nchiki\_tuShe\_ raNA\'ya .
##6.041.04c##  e\_taM ti\'tirva\_ upa\' yAhi ya\_j~naM tena\_ vishvA\_stavi\'ShI\_rA pR^i\'Nasva ..
##6.041.05a##  hvayA\'masi\_ tvendra\' yAhya\_rvA~Nara\'M te\_ soma\'sta\_nve\' bhavAti .
##6.041.05c##  shata\'krato mA\_daya\'svA su\_teShu\_ prAsmA.N a\'va\_ pR^ita\'nAsu\_ pra vi\_kShu ..
##6.042.01a##  pratya\'smai\_ pipI\'Shate\_ vishvA\'ni vi\_duShe\' bhara .
##6.042.01c##  a\_ra\_Mga\_mAya\_ jagma\_ye.apa\'shchAddaghvane\_ nare\' ..
##6.042.02a##  eme\'naM pra\_tyeta\'na\_ some\'bhiH soma\_pAta\'mam .
##6.042.02c##  ama\'trebhirR^ijI\_ShiNa\_mindra\'M su\_tebhi\_rindu\'bhiH ..
##6.042.03a##  yadI\' su\_tebhi\_rindu\'bhi\_H some\'bhiH prati\_bhUSha\'tha .
##6.042.03c##  vedA\_ vishva\'sya\_ medhi\'ro dhR^i\_ShattaMta\_mideSha\'te ..
##6.042.04a##  a\_smA/a\'smA\_ idandha\_so.adhva\'ryo\_ pra bha\'rA su\_tam .
##6.042.04c##  ku\_vitsa\'masya\_ jenya\'sya\_ shardha\'to\_.abhisha\'sterava\_spara\'t ..
##6.043.01a##  yasya\_ tyachChamba\'ra\_M made\_ divo\'dAsAya ra\_ndhaya\'H .
##6.043.01c##  a\_yaM sa soma\' indra te su\_taH piba\' ..
##6.043.02a##  yasya\' tIvra\_suta\_M mada\_M madhya\_manta\'M cha\_ rakSha\'se .
##6.043.02c##  a\_yaM sa soma\' indra te su\_taH piba\' ..
##6.043.03a##  yasya\_ gA a\_ntarashma\'no\_ made\' dR^i\_LhA a\_vAsR^i\'jaH .
##6.043.03c##  a\_yaM sa soma\' indra te su\_taH piba\' ..
##6.043.04a##  yasya\' mandA\_no andha\'so\_ mAgho\'naM dadhi\_She shava\'H .
##6.043.04c##  a\_yaM sa soma\' indra te su\_taH piba\' ..
##6.044.01a##  yo ra\'yivo ra\_yiMta\'mo\_ yo dyu\_mnairdyu\_mnava\'ttamaH .
##6.044.01c##  soma\'H su\_taH sa i\'ndra\_ te.asti\' svadhApate\_ mada\'H ..
##6.044.02a##  yaH sha\_gmastu\'vishagma te rA\_yo dA\_mA ma\'tI\_nAm .
##6.044.02c##  soma\'H su\_taH sa i\'ndra\_ te.asti\' svadhApate\_ mada\'H ..
##6.044.03a##  yena\' vR^i\_ddho na shava\'sA tu\_ro na svAbhi\'rU\_tibhi\'H .
##6.044.03c##  soma\'H su\_taH sa i\'ndra\_ te.asti\' svadhApate\_ mada\'H ..
##6.044.04a##  tyamu\' vo\_ apra\'haNaM gR^iNI\_She shava\'sa\_spati\'m .
##6.044.04c##  indra\'M vishvA\_sAha\_M nara\_M maMhi\'ShThaM vi\_shvacha\'rShaNim ..
##6.044.05a##  yaM va\_rdhaya\_ntIdgira\_H pati\'M tu\_rasya\_ rAdha\'saH .
##6.044.05c##  taminnva\'sya\_ roda\'sI de\_vI shuShma\'M saparyataH ..
##6.044.06a##  tadva\' u\_kthasya\' ba\_rhaNendrA\'yopastR^iNI\_ShaNi\' .
##6.044.06c##  vipo\_ na yasyo\_tayo\_ vi yadroha\'nti sa\_kShita\'H ..
##6.044.07a##  avi\'da\_ddakSha\'M mi\_tro navI\'yAnpapA\_no de\_vebhyo\_ vasyo\' achait .
##6.044.07c##  sa\_sa\_vAnstau\_lAbhi\'rdhau\_tarI\'bhiruru\_ShyA pA\_yura\'bhava\_tsakhi\'bhyaH ..
##6.044.08a##  R^i\_tasya\' pa\_thi ve\_dhA a\'pAyi shri\_ye manA\'Msi de\_vAso\' akran .
##6.044.08c##  dadhA\'no\_ nAma\' ma\_ho vacho\'bhi\_rvapu\'rdR^i\_shaye\' ve\_nyo vyA\'vaH ..
##6.044.09a##  dyu\_matta\'ma\_M dakSha\'M dhehya\_sme sedhA\_ janA\'nAM pU\_rvIrarA\'tIH .
##6.044.09c##  varShI\'yo\_ vaya\'H kR^iNuhi\_ shachI\'bhi\_rdhana\'sya sA\_tAva\_smA.N a\'viDDhi ..
##6.044.10a##  indra\_ tubhya\_minma\'ghavannabhUma va\_yaM dA\_tre ha\'rivo\_ mA vi ve\'naH .
##6.044.10c##  naki\'rA\_pirda\'dR^ishe martya\_trA kima\_~Nga ra\'dhra\_choda\'naM tvAhuH ..
##6.044.11a##  mA jasva\'ne vR^iShabha no rarIthA\_ mA te\' re\_vata\'H sa\_khye ri\'ShAma .
##6.044.11c##  pU\_rvIShTa\' indra ni\_ShShidho\_ jane\'Shu ja\_hyasu\'ShvI\_npra vR^i\_hApR^i\'NataH ..
##6.044.12a##  uda\_bhrANI\'va sta\_naya\'nniya\_rtIndro\_ rAdhA\_MsyashvyA\'ni\_ gavyA\' .
##6.044.12c##  tvama\'si pra\_diva\'H kA\_rudhA\'yA\_ mA tvA\'dA\_mAna\_ A da\'bhanma\_ghona\'H ..
##6.044.13a##  adhva\'ryo vIra\_ pra ma\_he su\_tAnA\_mindrA\'ya bhara\_ sa hya\'sya\_ rAjA\' .
##6.044.13c##  yaH pU\_rvyAbhi\'ru\_ta nUta\'nAbhirgI\_rbhirvA\'vR^i\_dhe gR^i\'Na\_tAmR^iShI\'NAm ..
##6.044.14a##  a\_sya made\' pu\_ru varpA\'Msi vi\_dvAnindro\' vR^i\_trANya\'pra\_tI ja\'ghAna .
##6.044.14c##  tamu\_ pra ho\'Shi\_ madhu\'mantamasmai\_ soma\'M vI\_rAya\' shi\_priNe\_ piba\'dhyai ..
##6.044.15a##  pAtA\' su\_tamindro\' astu\_ soma\_M hantA\' vR^i\_traM vajre\'Na mandasA\_naH .
##6.044.15c##  gantA\' ya\_j~naM pa\'rA\_vata\'shchi\_dachChA\_ vasu\'rdhI\_nAma\'vi\_tA kA\_rudhA\'yAH ..
##6.044.16a##  i\_daM tyatpAtra\'mindra\_pAna\_mindra\'sya pri\_yama\_mR^ita\'mapAyi .
##6.044.16c##  matsa\_dyathA\' saumana\_sAya\' de\_vaM vya1\_\'smaddveSho\' yu\_yava\_dvyaMha\'H ..
##6.044.17a##  e\_nA ma\'ndA\_no ja\_hi shU\'ra\_ shatrU\'~njA\_mimajA\'miM maghavanna\_mitrA\'n .
##6.044.17c##  a\_bhi\_She\_NA.N a\_bhyA\_3\_\'dedi\'shAnA\_nparA\'cha indra\_ pra mR^i\'NA ja\_hI cha\' ..
##6.044.18a##  A\_su ShmA\' No maghavannindra pR^i\_tsva1\_\'smabhya\_M mahi\_ vari\'vaH su\_gaM ka\'H .
##6.044.18c##  a\_pAM to\_kasya\_ tana\'yasya je\_Sha indra\' sU\_rInkR^i\'Nu\_hi smA\' no a\_rdham ..
##6.044.19a##  A tvA\_ hara\'yo\_ vR^iSha\'No yujA\_nA vR^iSha\'rathAso\_ vR^iSha\'rashma\_yo.atyA\'H .
##6.044.19c##  a\_sma\_trA~ncho\_ vR^iSha\'No vajra\_vAho\_ vR^iShNe\_ madA\'ya su\_yujo\' vahantu ..
##6.044.20a##  A te\' vR^iSha\_nvR^iSha\'No\_ droNa\'masthurghR^ita\_pruSho\_ normayo\_ mada\'ntaH .
##6.044.20c##  indra\_ pra tubhya\_M vR^iSha\'bhiH su\_tAnA\_M vR^iShNe\' bharanti vR^iSha\_bhAya\_ soma\'m ..
##6.044.21a##  vR^iShA\'si di\_vo vR^i\'Sha\_bhaH pR^i\'thi\_vyA vR^iShA\_ sindhU\'nAM vR^iSha\_bhaH stiyA\'nAm .
##6.044.21c##  vR^iShNe\' ta\_ indu\'rvR^iShabha pIpAya svA\_dU raso\' madhu\_peyo\_ varA\'ya ..
##6.044.22a##  a\_yaM de\_vaH saha\'sA\_ jAya\'mAna\_ indre\'Na yu\_jA pa\_Nima\'stabhAyat .
##6.044.22c##  a\_yaM svasya\' pi\_turAyu\'dhA\_nIndu\'ramuShNA\_dashi\'vasya mA\_yAH ..
##6.044.23a##  a\_yama\'kR^iNodu\_Shasa\'H su\_patnI\'ra\_yaM sUrye\' adadhA\_jjyoti\'ra\_ntaH .
##6.044.23c##  a\_yaM tri\_dhAtu\' di\_vi ro\'cha\_neShu\' tri\_teShu\' vindada\_mR^ita\_M nigU\'Lham ..
##6.044.24a##  a\_yaM dyAvA\'pR^ithi\_vI vi Shka\'bhAyada\_yaM ratha\'mayunaksa\_ptara\'shmim .
##6.044.24c##  a\_yaM goShu\_ shachyA\' pa\_kvama\_ntaH somo\' dAdhAra\_ dasha\'yantra\_mutsa\'m ..
##6.045.01a##  ya Ana\'yatparA\_vata\_H sunI\'tI tu\_rvasha\_M yadu\'m .
##6.045.01c##  indra\_H sa no\_ yuvA\_ sakhA\' ..
##6.045.02a##  a\_vi\_pre chi\_dvayo\_ dadha\'danA\_shunA\' chi\_darva\'tA .
##6.045.02c##  indro\_ jetA\' hi\_taM dhana\'m ..
##6.045.03a##  ma\_hIra\'sya\_ praNI\'tayaH pU\_rvIru\_ta prasha\'stayaH .
##6.045.03c##  nAsya\' kShIyanta U\_taya\'H ..
##6.045.04a##  sakhA\'yo\_ brahma\'vAha\_se.archa\'ta\_ pra cha\' gAyata .
##6.045.04c##  sa hi na\_H prama\'tirma\_hI ..
##6.045.05a##  tvameka\'sya vR^itrahannavi\_tA dvayo\'rasi .
##6.045.05c##  u\_tedR^ishe\_ yathA\' va\_yam ..
##6.045.06a##  naya\_sIdvati\_ dviSha\'H kR^i\_NoShyu\'kthasha\_Msina\'H .
##6.045.06c##  nR^ibhi\'H su\_vIra\' uchyase ..
##6.045.07a##  bra\_hmANa\_M brahma\'vAhasaM gI\_rbhiH sakhA\'yamR^i\_gmiya\'m .
##6.045.07c##  gAM na do\_hase\' huve ..
##6.045.08a##  yasya\_ vishvA\'ni\_ hasta\'yorU\_churvasU\'ni\_ ni dvi\_tA .
##6.045.08c##  vI\_rasya\' pR^itanA\_Shaha\'H ..
##6.045.09a##  vi dR^i\_LhAni\' chidadrivo\_ janA\'nAM shachIpate .
##6.045.09c##  vR^i\_ha mA\_yA a\'nAnata ..
##6.045.10a##  tamu\' tvA satya somapA\_ indra\' vAjAnAM pate .
##6.045.10c##  ahU\'mahi shrava\_syava\'H ..
##6.045.11a##  tamu\' tvA\_ yaH pu\_rAsi\'tha\_ yo vA\' nU\_naM hi\_te dhane\' .
##6.045.11c##  havya\_H sa shru\'dhI\_ hava\'m ..
##6.045.12a##  dhI\_bhirarva\'dbhi\_rarva\'to\_ vAjA\'.N indra shra\_vAyyA\'n .
##6.045.12c##  tvayA\' jeShma hi\_taM dhana\'m ..
##6.045.13a##  abhU\'ru vIra girvaNo ma\_hA.N i\'ndra\_ dhane\' hi\_te .
##6.045.13c##  bhare\' vitanta\_sAyya\'H ..
##6.045.14a##  yA ta\' U\_tira\'mitrahanma\_kShUja\'vasta\_mAsa\'ti .
##6.045.14c##  tayA\' no hinuhI\_ ratha\'m ..
##6.045.15a##  sa rathe\'na ra\_thIta\'mo\_.asmAke\'nAbhi\_yugva\'nA .
##6.045.15c##  jeShi\' jiShNo hi\_taM dhana\'m ..
##6.045.16a##  ya eka\_ ittamu\' ShTuhi kR^iShTI\_nAM vicha\'rShaNiH .
##6.045.16c##  pati\'rja\_j~ne vR^iSha\'kratuH ..
##6.045.17a##  yo gR^i\'Na\_tAmidAsi\'thA\_pirU\_tI shi\_vaH sakhA\' .
##6.045.17c##  sa tvaM na\' indra mR^iLaya ..
##6.045.18a##  dhi\_Shva vajra\_M gabha\'styo rakSho\_hatyA\'ya vajrivaH .
##6.045.18c##  sA\_sa\_hI\_ShThA a\_bhi spR^idha\'H ..
##6.045.19a##  pra\_tnaM ra\'yI\_NAM yuja\_M sakhA\'yaM kIri\_choda\'nam .
##6.045.19c##  brahma\'vAhastamaM huve ..
##6.045.20a##  sa hi vishvA\'ni\_ pArthi\'vA\_.N eko\_ vasU\'ni\_ patya\'te .
##6.045.20c##  girva\'Nastamo\_ adhri\'guH ..
##6.045.21a##  sa no\' ni\_yudbhi\_rA pR^i\'Na\_ kAma\_M vAje\'bhira\_shvibhi\'H .
##6.045.21c##  goma\'dbhirgopate dhR^i\_Shat ..
##6.045.22a##  tadvo\' gAya su\_te sachA\' puruhU\_tAya\_ satva\'ne .
##6.045.22c##  shaM yadgave\_ na shA\_kine\' ..
##6.045.23a##  na ghA\_ vasu\_rni ya\'mate dA\_naM vAja\'sya\_ goma\'taH .
##6.045.23c##  yatsI\_mupa\_ shrava\_dgira\'H ..
##6.045.24a##  ku\_vitsa\'sya\_ pra hi vra\_jaM goma\'ntaM dasyu\_hA gama\'t .
##6.045.24c##  shachI\'bhi\_rapa\' no varat ..
##6.045.25a##  i\_mA u\' tvA shatakrato\_.abhi pra No\'nuvu\_rgira\'H .
##6.045.25c##  indra\' va\_tsaM na mA\_tara\'H ..
##6.045.26a##  dU\_NAsha\'M sa\_khyaM tava\_ gaura\'si vIra gavya\_te .
##6.045.26c##  ashvo\' ashvAya\_te bha\'va ..
##6.045.27a##  sa ma\'ndasvA\_ hyandha\'so\_ rAdha\'se ta\_nvA\' ma\_he .
##6.045.27c##  na sto\_tAra\'M ni\_de ka\'raH ..
##6.045.28a##  i\_mA u\' tvA su\_tesu\'te\_ nakSha\'nte girvaNo\_ gira\'H .
##6.045.28c##  va\_tsaM gAvo\_ na dhe\_nava\'H ..
##6.045.29a##  pu\_rU\_tama\'M purU\_NAM sto\'tR^I\_NAM vivA\'chi .
##6.045.29c##  vAje\'bhirvAjaya\_tAm ..
##6.045.30a##  a\_smAka\'mindra bhUtu te\_ stomo\_ vAhi\'ShTho\_ anta\'maH .
##6.045.30c##  a\_smAnrA\_ye ma\_he hi\'nu ..
##6.045.31a##  adhi\' bR^i\_buH pa\'NI\_nAM varShi\'ShThe mU\_rdhanna\'sthAt .
##6.045.31c##  u\_ruH kakSho\_ na gA\_~NgyaH ..
##6.045.32a##  yasya\' vA\_yori\'va dra\_vadbha\_drA rA\_tiH sa\'ha\_sriNI\' .
##6.045.32c##  sa\_dyo dA\_nAya\_ maMha\'te ..
##6.045.33a##  tatsu no\_ vishve\' a\_rya A sadA\' gR^iNanti kA\_rava\'H .
##6.045.33c##  bR^i\_buM sa\'hasra\_dAta\'maM sU\_riM sa\'hasra\_sAta\'mam ..
##6.046.01a##  tvAmiddhi havA\'mahe sA\_tA vAja\'sya kA\_rava\'H .
##6.046.01c##  tvAM vR^i\_treShvi\'ndra\_ satpa\'ti\_M nara\_stvAM kAShThA\_svarva\'taH ..
##6.046.02a##  sa tvaM na\'shchitra vajrahasta dhR^iShNu\_yA ma\_haH sta\'vA\_no a\'drivaH .
##6.046.02c##  gAmashva\'M ra\_thya\'mindra\_ saM ki\'ra sa\_trA vAja\_M na ji\_gyuShe\' ..
##6.046.03a##  yaH sa\'trA\_hA vicha\'rShaNi\_rindra\_M taM hU\'mahe va\_yam .
##6.046.03c##  saha\'sramuShka\_ tuvi\'nR^imNa\_ satpa\'te\_ bhavA\' sa\_matsu\' no vR^i\_dhe ..
##6.046.04a##  bAdha\'se\_ janA\'nvR^iSha\_bheva\' ma\_nyunA\_ ghR^iShau\' mI\_Lha R^i\'chIShama .
##6.046.04c##  a\_smAka\'M bodhyavi\_tA ma\'hAdha\_ne ta\_nUShva\_psu sUrye\' ..
##6.046.05a##  indra\_ jyeShTha\'M na\_ A bha\'ra\_.N oji\'ShTha\_M papu\'ri\_ shrava\'H .
##6.046.05c##  yene\_me chi\'tra vajrahasta\_ roda\'sI\_ obhe su\'shipra\_ prAH ..
##6.046.06a##  tvAmu\_gramava\'se charShaNI\_saha\_M rAja\'nde\_veShu\' hUmahe .
##6.046.06c##  vishvA\_ su no\' vithu\_rA pi\'bda\_nA va\'so\_.amitrA\'nsu\_ShahA\'nkR^idhi ..
##6.046.07a##  yadi\'ndra\_ nAhu\'ShI\_ShvA.N ojo\' nR^i\_mNaM cha\' kR^i\_ShTiShu\' .
##6.046.07c##  yadvA\_ pa~ncha\' kShitI\_nAM dyu\_mnamA bha\'ra sa\_trA vishvA\'ni\_ pauMsyA\' ..
##6.046.08a##  yadvA\' tR^i\_kShau ma\'ghavandru\_hyAvA jane\_ yatpU\_rau kachcha\_ vR^iShNya\'m .
##6.046.08c##  a\_smabhya\_M tadri\'rIhi\_ saM nR^i\_ShAhye\_.amitrA\'npR^i\_tsu tu\_rvaNe\' ..
##6.046.09a##  indra\' tri\_dhAtu\' shara\_NaM tri\_varU\'thaM svasti\_mat .
##6.046.09c##  Cha\_rdirya\'chCha ma\_ghava\'dbhyashcha\_ mahya\'M cha yA\_vayA\' di\_dyume\'bhyaH ..
##6.046.10a##  ye ga\'vya\_tA mana\'sA\_ shatru\'mAda\_bhura\'bhipra\_ghnanti\' dhR^iShNu\_yA .
##6.046.10c##  adha\' smA no maghavannindra girvaNastanU\_pA anta\'mo bhava ..
##6.046.11a##  adha\' smA no vR^i\_dhe bha\_vendra\' nA\_yama\'vA yu\_dhi .
##6.046.11c##  yada\_ntari\'kShe pa\_taya\'nti pa\_rNino\' di\_dyava\'sti\_gmamU\'rdhAnaH ..
##6.046.12a##  yatra\_ shUrA\'sasta\_nvo\' vitanva\_te pri\_yA sharma\' pitR^I\_NAm .
##6.046.12c##  adha\' smA yachCha ta\_nve\_3\_\' tane\' cha Cha\_rdira\_chitta\'M yA\_vaya\_ dveSha\'H ..
##6.046.13a##  yadi\'ndra\_ sarge\_ arva\'tashcho\_dayA\'se mahAdha\_ne .
##6.046.13c##  a\_sa\_ma\_ne adhva\'ni vR^iji\_ne pa\_thi shye\_nA.N i\'va shravasya\_taH ..
##6.046.14a##  sindhU\'.Nriva prava\_Na A\'shu\_yA ya\_to yadi\_ klosha\_manu\_ ShvaNi\' .
##6.046.14c##  A ye vayo\_ na varvR^i\'ta\_tyAmi\'Shi gR^ibhI\_tA bA\_hvorgavi\' ..
##6.047.01a##  svA\_duShkilA\_yaM madhu\'mA.N u\_tAyaM tI\_vraH kilA\_yaM rasa\'vA.N u\_tAyam .
##6.047.01c##  u\_to nva1\_\'sya pa\'pi\_vAMsa\_mindra\_M na kashcha\_na sa\'hata Aha\_veShu\' ..
##6.047.02a##  a\_yaM svA\_duri\_ha madi\'ShTha Asa\_ yasyendro\' vR^itra\_hatye\' ma\_mAda\' .
##6.047.02c##  pu\_rUNi\_ yashchyau\_tnA shamba\'rasya\_ vi na\'va\_tiM nava\' cha de\_hyo\_3\_\' han ..
##6.047.03a##  a\_yaM me\' pI\_ta udi\'yarti\_ vAcha\'ma\_yaM ma\'nI\_ShAmu\'sha\_tIma\'jIgaH .
##6.047.03c##  a\_yaM ShaLu\_rvIra\'mimIta\_ dhIro\_ na yAbhyo\_ bhuva\'na\_M kachcha\_nAre ..
##6.047.04a##  a\_yaM sa yo va\'ri\_mANa\'M pR^ithi\_vyA va\_rShmANa\'M di\_vo akR^i\'Noda\_yaM saH .
##6.047.04c##  a\_yaM pI\_yUSha\'M ti\_sR^iShu\' pra\_vatsu\_ somo\' dAdhAro\_rva1\_\'ntari\'kSham ..
##6.047.05a##  a\_yaM vi\'dachchitra\_dR^ishI\'ka\_marNa\'H shu\_krasa\'dmanAmu\_ShasA\_manI\'ke .
##6.047.05c##  a\_yaM ma\_hAnma\'ha\_tA skambha\'ne\_noddyAma\'stabhnAdvR^iSha\_bho ma\_rutvA\'n ..
##6.047.06a##  dhR^i\_Shatpi\'ba ka\_lashe\_ soma\'mindra vR^itra\_hA shU\'ra sama\_re vasU\'nAm .
##6.047.06c##  mAdhya\'Mdine\_ sava\'na\_ A vR^i\'Shasva rayi\_sthAno\' ra\_yima\_smAsu\' dhehi ..
##6.047.07a##  indra\_ pra Na\'H pura/e\_teva\' pashya\_ pra no\' naya prata\_raM vasyo\_ achCha\' .
##6.047.07c##  bhavA\' supA\_ro a\'tipAra\_yo no\_ bhavA\_ sunI\'tiru\_ta vA\_manI\'tiH ..
##6.047.08a##  u\_ruM no\' lo\_kamanu\' neShi vi\_dvAnsva\'rva\_jjyoti\_rabha\'yaM sva\_sti .
##6.047.08c##  R^i\_ShvA ta\' indra\_ sthavi\'rasya bA\_hU upa\' stheyAma shara\_NA bR^i\_hantA\' ..
##6.047.09a##  vari\'ShThe na indra va\_ndhure\' dhA\_ vahi\'ShThayoH shatAva\_nnashva\'yo\_rA .
##6.047.09c##  iSha\_mA va\'kShI\_ShAM varShi\'ShThA\_M mA na\'stArInmaghava\_nrAyo\' a\_ryaH ..
##6.047.10a##  indra\' mR^i\_La mahya\'M jI\_vAtu\'michCha cho\_daya\_ dhiya\_maya\'so\_ na dhArA\'m .
##6.047.10c##  yatkiM chA\_haM tvA\_yuri\_daM vadA\'mi\_ tajju\'Shasva kR^i\_dhi mA\' de\_vava\'ntam ..
##6.047.11a##  trA\_tAra\_mindra\'mavi\_tAra\_mindra\_M have\'have su\_hava\_M shUra\_mindra\'m .
##6.047.11c##  hvayA\'mi sha\_kraM pu\'ruhU\_tamindra\'M sva\_sti no\' ma\_ghavA\' dhA\_tvindra\'H ..
##6.047.12a##  indra\'H su\_trAmA\_ svavA\_.N avo\'bhiH sumR^iLI\_ko bha\'vatu vi\_shvave\'dAH .
##6.047.12c##  bAdha\'tA\_M dveSho\_ abha\'yaM kR^iNotu su\_vIrya\'sya\_ pata\'yaH syAma ..
##6.047.13a##  tasya\' va\_yaM su\'ma\_tau ya\_j~niya\_syApi\' bha\_dre sau\'mana\_se syA\'ma .
##6.047.13c##  sa su\_trAmA\_ svavA\_.N indro\' a\_sme A\_rAchchi\_ddveSha\'H sanu\_taryu\'yotu ..
##6.047.14a##  ava\_ tve i\'ndra pra\_vato\_ normirgiro\_ brahmA\'Ni ni\_yuto\' dhavante .
##6.047.14c##  u\_rU na rAdha\_H sava\'nA pu\_rUNya\_po gA va\'jrinyuvase\_ samindU\'n ..
##6.047.15a##  ka I\'M stava\_tkaH pR^i\'NA\_tko ya\'jAte\_ yadu\_graminma\_ghavA\' vi\_shvahAve\'t .
##6.047.15c##  pAdA\'viva pra\_hara\'nna\_nyama\'nyaM kR^i\_Noti\_ pUrva\_mapa\'ra\_M shachI\'bhiH ..
##6.047.16a##  shR^i\_Nve vI\_ra u\_gramu\'graM damA\_yanna\_nyama\'nyamatinenI\_yamA\'naH .
##6.047.16c##  e\_dha\_mA\_na\_dviLu\_bhaya\'sya\_ rAjA\' choShkU\_yate\_ visha\_ indro\' manu\_ShyA\'n ..
##6.047.17a##  parA\_ pUrve\'ShAM sa\_khyA vR^i\'Nakti vi\_tartu\'rANo\_ apa\'rebhireti .
##6.047.17c##  anA\'nubhUtIravadhUnvA\_naH pU\_rvIrindra\'H sha\_rada\'startarIti ..
##6.047.18a##  rU\_paMrU\'pa\_M prati\'rUpo babhUva\_ tada\'sya rU\_paM pra\'ti\_chakSha\'NAya .
##6.047.18c##  indro\' mA\_yAbhi\'H puru\_rUpa\' Iyate yu\_ktA hya\'sya\_ hara\'yaH sha\_tA dasha\' ..
##6.047.19a##  yu\_jA\_no ha\_ritA\_ rathe\_ bhUri\_ tvaShTe\_ha rA\'jati .
##6.047.19c##  ko vi\_shvAhA\' dviSha\_taH pakSha\' Asata u\_tAsI\'neShu sU\_riShu\' ..
##6.047.20a##  a\_ga\_vyU\_ti kShetra\_mAga\'nma devA u\_rvI sa\_tI bhUmi\'raMhUra\_NAbhU\'t .
##6.047.20c##  bR^iha\'spate\_ pra chi\'kitsA\_ gavi\'ShTAvi\_tthA sa\_te ja\'ri\_tra i\'ndra\_ panthA\'m ..
##6.047.21a##  di\_vedi\'ve sa\_dR^ishI\'ra\_nyamardha\'M kR^i\_ShNA a\'sedha\_dapa\_ sadma\'no\_ jAH .
##6.047.21c##  aha\'ndA\_sA vR^i\'Sha\_bho va\'sna\_yanto\_davra\'je va\_rchina\_M shamba\'raM cha ..
##6.047.22a##  pra\_sto\_ka innu rAdha\'sasta indra\_ dasha\_ kosha\'yI\_rdasha\' vA\_jino\'.adAt .
##6.047.22c##  divo\'dAsAdatithi\_gvasya\_ rAdha\'H shAmba\_raM vasu\_ pratya\'grabhIShma ..
##6.047.23a##  dashAshvA\_ndasha\_ koshA\_ndasha\_ vastrAdhi\'bhojanA .
##6.047.23c##  dasho\' hiraNyapi\_NDAndivo\'dAsAdasAniSham ..
##6.047.24a##  dasha\_ rathA\_npraShTi\'mataH sha\_taM gA atha\'rvabhyaH .
##6.047.24c##  a\_shva\_thaH pA\_yave\'.adAt ..
##6.047.25a##  mahi\_ rAdho\' vi\_shvaja\'nya\_M dadhA\'nAnbha\_radvA\'jAnsAr~nja\_yo a\_bhya\'yaShTa ..
##6.047.26a##  vana\'spate vI\_Dva\'~Ngo\_ hi bhU\_yA a\_smatsa\'khA pra\_tara\'NaH su\_vIra\'H .
##6.047.26c##  gobhi\_H saMna\'ddho asi vI\_Laya\'svAsthA\_tA te\' jayatu\_ jetvA\'ni ..
##6.047.27a##  di\_vaspR^i\'thi\_vyAH paryoja\_ udbhR^i\'ta\_M vana\_spati\'bhya\_H paryAbhR^i\'ta\_M saha\'H .
##6.047.27c##  a\_pAmo\_jmAna\_M pari\_ gobhi\_rAvR^i\'ta\_mindra\'sya\_ vajra\'M ha\_viShA\_ ratha\'M yaja ..
##6.047.28a##  indra\'sya\_ vajro\' ma\_rutA\_manI\'kaM mi\_trasya\_ garbho\_ varu\'Nasya\_ nAbhi\'H .
##6.047.28c##  semAM no\' ha\_vyadA\'tiM juShA\_No deva\' ratha\_ prati\' ha\_vyA gR^i\'bhAya ..
##6.047.29a##  upa\' shvAsaya pR^ithi\_vImu\_ta dyAM pu\'ru\_trA te\' manutA\_M viShThi\'ta\_M jaga\'t .
##6.047.29c##  sa du\'ndubhe sa\_jUrindre\'Na de\_vairdU\_rAddavI\'yo\_ apa\' sedha\_ shatrU\'n ..
##6.047.30a##  A kra\'ndaya\_ bala\_mojo\' na\_ A dhA\_ niH ShTa\'nihi duri\_tA bAdha\'mAnaH .
##6.047.30c##  apa\' protha dundubhe du\_chChunA\' i\_ta indra\'sya mu\_ShTira\'si vI\_Laya\'sva ..
##6.047.31a##  AmUra\'ja pra\_tyAva\'rtaye\_mAH ke\'tu\_maddu\'ndu\_bhirvA\'vadIti .
##6.047.31c##  samashva\'parNA\_shchara\'nti no\_ naro\_.asmAka\'mindra ra\_thino\' jayantu ..
##6.048.01a##  ya\_j~nAya\'j~nA vo a\_gnaye\' gi\_rAgi\'rA cha\_ dakSha\'se .
##6.048.01c##  prapra\' va\_yama\_mR^ita\'M jA\_tave\'dasaM pri\_yaM mi\_traM na sha\'MsiSham ..
##6.048.02a##  U\_rjo napA\'ta\_M sa hi\_nAyama\'sma\_yurdAshe\'ma ha\_vyadA\'taye .
##6.048.02c##  bhuva\_dvAje\'Shvavi\_tA bhuva\'dvR^i\_dha u\_ta trA\_tA ta\_nUnA\'m ..
##6.048.03a##  vR^iShA\_ hya\'gne a\_jaro\' ma\_hAnvi\_bhAsya\_rchiShA\' .
##6.048.03c##  aja\'sreNa sho\_chiShA\_ shoshu\'chachChuche sudI\_tibhi\_H su dI\'dihi ..
##6.048.04a##  ma\_ho de\_vAnyaja\'si\_ yakShyA\'nu\_Shaktava\_ kratvo\_ta da\_MsanA\' .
##6.048.04c##  a\_rvAcha\'H sIM kR^iNuhya\_gne.ava\'se\_ rAsva\_ vAjo\_ta va\'Msva ..
##6.048.05a##  yamApo\_ adra\'yo\_ vanA\_ garbha\'mR^i\_tasya\_ pipra\'ti .
##6.048.05c##  saha\'sA\_ yo ma\'thi\_to jAya\'te\_ nR^ibhi\'H pR^ithi\_vyA adhi\_ sAna\'vi ..
##6.048.06a##  A yaH pa\_prau bhA\_nunA\_ roda\'sI u\_bhe dhU\_mena\' dhAvate di\_vi .
##6.048.06c##  ti\_rastamo\' dadR^isha\_ UrmyA\_svA shyA\_vAsva\'ru\_Sho vR^iShA shyA\_vA a\'ru\_Sho vR^iShA\' ..
##6.048.07a##  bR^i\_hadbhi\'ragne a\_rchibhi\'H shu\_kreNa\' deva sho\_chiShA\' .
##6.048.07c##  bha\_radvA\'je samidhA\_no ya\'viShThya re\_vanna\'H shukra dIdihi dyu\_matpA\'vaka dIdihi ..
##6.048.08a##  vishvA\'sAM gR^i\_hapa\'tirvi\_shAma\'si\_ tvama\'gne\_ mAnu\'ShINAm .
##6.048.08c##  sha\_taM pU\_rbhirya\'viShTha pA\_hyaMha\'saH same\_ddhAra\'M sha\_taM himA\'H sto\_tR^ibhyo\_ ye cha\_ dada\'ti ..
##6.048.09a##  tvaM na\'shchi\_tra U\_tyA vaso\_ rAdhA\'Msi chodaya .
##6.048.09c##  a\_sya rA\_yastvama\'gne ra\_thIra\'si vi\_dA gA\_dhaM tu\_che tu na\'H ..
##6.048.10a##  parShi\' to\_kaM tana\'yaM pa\_rtR^ibhi\_ShTvamada\'bdhai\_rapra\'yutvabhiH .
##6.048.10c##  agne\_ heLA\'Msi\_ daivyA\' yuyodhi\_ no.ade\'vAni\_ hvarA\'Msi cha ..
##6.048.11a##  A sa\'khAyaH saba\_rdughA\'M dhe\_numa\'jadhva\_mupa\_ navya\'sA\_ vacha\'H .
##6.048.11c##  sR^i\_jadhva\_mana\'pasphurAm ..
##6.048.12a##  yA shardhA\'ya\_ mAru\'tAya\_ svabhA\'nave\_ shravo.amR^i\'tyu\_ dhukSha\'ta .
##6.048.12c##  yA mR^i\'LI\_ke ma\_rutA\'M tu\_rANA\_M yA su\_mnaire\'va\_yAva\'rI ..
##6.048.13a##  bha\_radvA\'jA\_yAva\' dhukShata dvi\_tA .
##6.048.13b##  dhe\_nuM cha\' vi\_shvado\'hasa\_miSha\'M cha vi\_shvabho\'jasam ..
##6.048.14a##  taM va\_ indra\_M na su\_kratu\_M varu\'Namiva mA\_yina\'m .
##6.048.14c##  a\_rya\_maNa\_M na ma\_ndraM sR^i\_prabho\'jasa\_M viShNu\_M na stu\'Sha A\_dishe\' ..
##6.048.15a##  tve\_ShaM shardho\_ na mAru\'taM tuvi\_ShvaNya\'na\_rvANa\'M pU\_ShaNa\_M saM yathA\' sha\_tA .
##6.048.15c##  saM sa\_hasrA\_ kAri\'ShachcharSha\_Nibhya\_ A.N A\_virgU\_LhA vasU\' karatsu\_vedA\' no\_ vasU\' karat ..
##6.048.16a##  A mA\' pUSha\_nnupa\' drava\_ shaMsi\'Sha\_M nu te\' apika\_rNa A\'ghR^iNe .
##6.048.16c##  a\_ghA a\_ryo arA\'tayaH ..
##6.048.17a##  mA kA\'ka\_mbIra\_mudvR^i\'ho\_ vana\_spati\_masha\'stI\_rvi hi nIna\'shaH .
##6.048.17c##  mota sUro\_ aha\' e\_vA cha\_na grI\_vA A\_dadha\'te\_ veH ..
##6.048.18a##  dR^ite\'riva te.avR^i\_kama\'stu sa\_khyam .
##6.048.18b##  achChi\'drasya dadha\_nvata\_H supU\'rNasya dadha\_nvata\'H ..
##6.048.19a##  pa\_ro hi martyai\_rasi\' sa\_mo de\_vairu\_ta shri\_yA .
##6.048.19c##  a\_bhi khya\'H pUSha\_npR^ita\'nAsu na\_stvamavA\' nU\_naM yathA\' pu\_rA ..
##6.048.20a##  vA\_mI vA\_masya\' dhUtaya\_H praNI\'tirastu sU\_nR^itA\' .
##6.048.20c##  de\_vasya\' vA maruto\_ martya\'sya vejA\_nasya\' prayajyavaH ..
##6.048.21a##  sa\_dyashchi\_dyasya\' charkR^i\_tiH pari\_ dyAM de\_vo naiti\_ sUrya\'H .
##6.048.21c##  tve\_ShaM shavo\' dadhire\_ nAma\' ya\_j~niya\'M ma\_ruto\' vR^itra\_haM shavo\_ jyeShTha\'M vR^itra\_haM shava\'H ..
##6.048.22a##  sa\_kR^iddha\_ dyaura\'jAyata sa\_kR^idbhUmi\'rajAyata .
##6.048.22c##  pR^ishnyA\' du\_gdhaM sa\_kR^itpaya\_stada\_nyo nAnu\' jAyate ..
##6.049.01a##  stu\_She jana\'M suvra\_taM navya\'sIbhirgI\_rbhirmi\_trAvaru\'NA sumna\_yantA\' .
##6.049.01c##  ta A ga\'mantu\_ ta i\_ha shru\'vantu sukSha\_trAso\_ varu\'No mi\_tro a\_gniH ..
##6.049.02a##  vi\_shovi\'sha\_ IDya\'madhva\_reShvadR^i\'ptakratumara\_tiM yu\'va\_tyoH .
##6.049.02c##  di\_vaH shishu\_M saha\'saH sU\_numa\_gniM ya\_j~nasya\' ke\_tuma\'ru\_ShaM yaja\'dhyai ..
##6.049.03a##  a\_ru\_Shasya\' duhi\_tarA\_ virU\'pe\_ stR^ibhi\'ra\_nyA pi\'pi\_she sUro\' a\_nyA .
##6.049.03c##  mi\_tha\_sturA\' vi\_chara\'ntI pAva\_ke manma\' shru\_taM na\'kShata R^i\_chyamA\'ne ..
##6.049.04a##  pra vA\_yumachChA\' bR^iha\_tI ma\'nI\_ShA bR^i\_hadra\'yiM vi\_shvavA\'raM ratha\_prAm .
##6.049.04c##  dyu\_tadyA\'mA ni\_yuta\_H patya\'mAnaH ka\_viH ka\_vimi\'yakShasi prayajyo ..
##6.049.05a##  sa me\_ vapu\'shChadayada\_shvino\_ryo ratho\' vi\_rukmA\_nmana\'sA yujA\_naH .
##6.049.05c##  yena\' narA nAsatyeSha\_yadhyai\' va\_rtiryA\_thastana\'yAya\_ tmane\' cha ..
##6.049.06a##  parja\'nyavAtA vR^iShabhA pR^ithi\_vyAH purI\'ShANi jinvata\_mapyA\'ni .
##6.049.06c##  satya\'shrutaH kavayo\_ yasya\' gI\_rbhirjaga\'taH sthAta\_rjaga\_dA kR^i\'Nudhvam ..
##6.049.07a##  pAvI\'ravI ka\_nyA\' chi\_trAyu\_H sara\'svatI vI\_rapa\'tnI\_ dhiya\'M dhAt .
##6.049.07c##  gnAbhi\_rachChi\'draM shara\_NaM sa\_joShA\' durA\_dharSha\'M gR^iNa\_te sharma\' yaMsat ..
##6.049.08a##  pa\_thaspa\'tha\_H pari\'patiM vacha\_syA kAme\'na kR^i\_to a\_bhyA\'naLa\_rkam .
##6.049.08c##  sa no\' rAsachChu\_rudha\'shcha\_ndrAgrA\_ dhiya\'MdhiyaM sIShadhAti\_ pra pU\_ShA ..
##6.049.09a##  pra\_tha\_ma\_bhAja\'M ya\_shasa\'M vayo\_dhAM su\'pA\_NiM de\_vaM su\_gabha\'sti\_mR^ibhva\'m .
##6.049.09c##  hotA\' yakShadyaja\_taM pa\_styA\'nAma\_gnistvaShTA\'raM su\_hava\'M vi\_bhAvA\' ..
##6.049.10a##  bhuva\'nasya pi\_tara\'M gI\_rbhirA\_bhI ru\_draM divA\' va\_rdhayA\' ru\_drama\_ktau .
##6.049.10c##  bR^i\_hanta\'mR^i\_Shvama\_jara\'M suShu\_mnamR^idha\'gghuvema ka\_vine\'Shi\_tAsa\'H ..
##6.049.11a##  A yu\'vAnaH kavayo yaj~niyAso\_ maru\'to ga\_nta gR^i\'Na\_to va\'ra\_syAm .
##6.049.11c##  a\_chi\_traM chi\_ddhi jinva\'thA vR^i\_dhanta\' i\_tthA nakSha\'nto naro a~Ngira\_svat ..
##6.049.12a##  pra vI\_rAya\_ pra ta\_vase\' tu\_rAyAjA\' yU\_theva\' pashu\_rakShi\_rasta\'m .
##6.049.12c##  sa pi\'spR^ishati ta\_nvi\' shru\_tasya\_ stR^ibhi\_rna nAka\'M vacha\_nasya\_ vipa\'H ..
##6.049.13a##  yo rajA\'Msi vima\_me pArthi\'vAni\_ trishchi\_dviShNu\_rmana\'ve bAdhi\_tAya\' .
##6.049.13c##  tasya\' te\_ sharma\'nnupada\_dyamA\'ne rA\_yA ma\'dema ta\_nvA\_3\_\' tanA\' cha ..
##6.049.14a##  tanno.ahi\'rbu\_dhnyo\' a\_dbhira\_rkaistatparva\'ta\_statsa\'vi\_tA chano\' dhAt .
##6.049.14c##  tadoSha\'dhIbhira\_bhi rA\'ti\_ShAcho\_ bhaga\_H pura\'Mdhirjinvatu\_ pra rA\_ye ..
##6.049.15a##  nu no\' ra\_yiM ra\_thya\'M charShaNi\_prAM pu\'ru\_vIra\'M ma\_ha R^i\_tasya\' go\_pAm .
##6.049.15c##  kShaya\'M dAtA\_jara\_M yena\_ janA\_nspR^idho\_ ade\'vIra\_bhi cha\_ kramA\'ma\_ visha\_ Ade\'vIra\_bhya1\_\'shnavA\'ma ..
##6.050.01a##  hu\_ve vo\' de\_vImadi\'ti\_M namo\'bhirmR^iLI\_kAya\_ varu\'NaM mi\_trama\_gnim .
##6.050.01c##  a\_bhi\_kSha\_dAma\'rya\_maNa\'M su\_sheva\'M trA\_tR^Inde\_vAnsa\'vi\_tAra\_M bhaga\'M cha ..
##6.050.02a##  su\_jyoti\'ShaH sUrya\_ dakSha\'pitR^InanAgA\_stve su\'maho vIhi de\_vAn .
##6.050.02c##  dvi\_janmA\'no\_ ya R^i\'ta\_sApa\'H sa\_tyAH sva\'rvanto yaja\_tA a\'gniji\_hvAH ..
##6.050.03a##  u\_ta dyA\'vApR^ithivI kSha\_tramu\_ru bR^i\_hadro\'dasI shara\_NaM su\'Shumne .
##6.050.03c##  ma\_haska\'ratho\_ vari\'vo\_ yathA\' no\_.asme kShayA\'ya dhiShaNe ane\_haH ..
##6.050.04a##  A no\' ru\_drasya\' sU\_navo\' namantAma\_dyA hU\_tAso\_ vasa\_vo.adhR^i\'ShTAH .
##6.050.04c##  yadI\_marbhe\' maha\_ti vA\' hi\_tAso\' bA\_dhe ma\_ruto\_ ahvA\'ma de\_vAn ..
##6.050.05a##  mi\_myakSha\_ yeShu\' roda\_sI nu de\_vI siSha\'kti pU\_ShA a\'bhyardha\_yajvA\' .
##6.050.05c##  shru\_tvA hava\'M maruto\_ yaddha\' yA\_tha bhUmA\' rejante\_ adhva\'ni\_ pravi\'kte ..
##6.050.06a##  a\_bhi tyaM vI\_raM girva\'Nasama\_rchendra\_M brahma\'NA jarita\_rnave\'na .
##6.050.06c##  shrava\_diddhava\_mupa\' cha\_ stavA\'no\_ rAsa\_dvAjA\_.N upa\' ma\_ho gR^i\'NA\_naH ..
##6.050.07a##  o\_mAna\'mApo mAnuShI\_ramR^i\'kta\_M dhAta\' to\_kAya\_ tana\'yAya\_ shaM yoH .
##6.050.07c##  yU\_yaM hi ShThA bhi\_Shajo\' mA\_tR^ita\'mA\_ vishva\'sya sthA\_turjaga\'to\_ jani\'trIH ..
##6.050.08a##  A no\' de\_vaH sa\'vi\_tA trAya\'mANo\_ hira\'NyapANiryaja\_to ja\'gamyAt .
##6.050.08c##  yo datra\'vA.N u\_Shaso\_ na pratI\'kaM vyUrNu\_te dA\_shuShe\_ vAryA\'Ni ..
##6.050.09a##  u\_ta tvaM sU\'no sahaso no a\_dyA de\_vA.N a\_sminna\'dhva\_re va\'vR^ityAH .
##6.050.09c##  syAma\_haM te\_ sada\_midrA\_tau tava\' syAma\_gne.ava\'sA su\_vIra\'H ..
##6.050.10a##  u\_ta tyA me\_ hava\_mA ja\'gmyAta\_M nAsa\'tyA dhI\_bhiryu\_vama\_~Nga vi\'prA .
##6.050.10c##  atri\_M na ma\_hastama\'so.amumukta\_M tUrva\'taM narA duri\_tAda\_bhIke\' ..
##6.050.11a##  te no\' rA\_yo dyu\_mato\_ vAja\'vato dA\_tAro\' bhUta nR^i\_vata\'H puru\_kShoH .
##6.050.11c##  da\_sha\_syanto\' di\_vyAH pArthi\'vAso\_ gojA\'tA\_ apyA\' mR^i\_LatA\' cha devAH ..
##6.050.12a##  te no\' ru\_draH sara\'svatI sa\_joShA\' mI\_LhuShma\'nto\_ viShNu\'rmR^iLantu vA\_yuH .
##6.050.12c##  R^i\_bhu\_kShA vAjo\_ daivyo\' vidhA\_tA pa\_rjanyA\_vAtA\' pipyatA\_miSha\'M naH ..
##6.050.13a##  u\_ta sya de\_vaH sa\'vi\_tA bhago\' no\_.apAM napA\'davatu\_ dAnu\_ papri\'H .
##6.050.13c##  tvaShTA\' de\_vebhi\_rjani\'bhiH sa\_joShA\_ dyaurde\_vebhi\'H pR^ithi\_vI sa\'mu\_draiH ..
##6.050.14a##  u\_ta no.ahi\'rbu\_dhnya\'H shR^iNotva\_ja eka\'pAtpR^ithi\_vI sa\'mu\_draH .
##6.050.14c##  vishve\' de\_vA R^i\'tA\_vR^idho\' huvA\_nAH stu\_tA mantrA\'H kavisha\_stA a\'vantu ..
##6.050.15a##  e\_vA napA\'to\_ mama\_ tasya\' dhI\_bhirbha\_radvA\'jA a\_bhya\'rchantya\_rkaiH .
##6.050.15c##  gnA hu\_tAso\_ vasa\_vo.adhR^i\'ShTA\_ vishve\' stu\_tAso\' bhUtA yajatrAH ..
##6.051.01a##  udu\_ tyachchakShu\_rmahi\' mi\_trayo\_rA.N eti\' pri\_yaM varu\'Nayo\_rada\'bdham .
##6.051.01c##  R^i\_tasya\_ shuchi\' darsha\_tamanI\'kaM ru\_kmo na di\_va udi\'tA\_ vya\'dyaut ..
##6.051.02a##  veda\_ yastrINi\' vi\_dathA\'nyeShAM de\_vAnA\_M janma\' sanu\_tarA cha\_ vipra\'H .
##6.051.02c##  R^i\_ju marte\'Shu vR^iji\_nA cha\_ pashya\'nna\_bhi cha\'ShTe\_ sUro\' a\_rya evA\'n ..
##6.051.03a##  stu\_Sha u\' vo ma\_ha R^i\_tasya\' go\_pAnadi\'tiM mi\_traM varu\'NaM sujA\_tAn .
##6.051.03c##  a\_rya\_maNa\_M bhaga\_mada\'bdhadhItI\_nachChA\' voche sadha\_nya\'H pAva\_kAn ..
##6.051.04a##  ri\_shAda\'sa\_H satpa\'tI\_.Nrada\'bdhAnma\_ho rAj~na\'H suvasa\_nasya\' dA\_tR^In .
##6.051.04c##  yUna\'H sukSha\_trAnkShaya\'to di\_vo nR^InA\'di\_tyAnyA\_myadi\'tiM duvo\_yu ..
##6.051.05a##  dyau\_3\_\'Shpita\_H pR^ithi\'vi\_ mAta\_radhru\_gagne\' bhrAtarvasavo mR^i\_LatA\' naH .
##6.051.05c##  vishva\' AdityA adite sa\_joShA\' a\_smabhya\_M sharma\' bahu\_laM vi ya\'nta ..
##6.051.06a##  mA no\_ vR^ikA\'ya vR^i\_kye\' samasmA aghAya\_te rI\'radhatA yajatrAH .
##6.051.06c##  yU\_yaM hi ShThA ra\_thyo\' nasta\_nUnA\'M yU\_yaM dakSha\'sya\_ vacha\'so babhU\_va ..
##6.051.07a##  mA va\_ eno\' a\_nyakR^i\'taM bhujema\_ mA tatka\'rma vasavo\_ yachchaya\'dhve .
##6.051.07c##  vishva\'sya\_ hi kShaya\'tha vishvadevAH sva\_yaM ri\_pusta\_nva\'M rIriShIShTa ..
##6.051.08a##  nama\_ idu\_graM nama\_ A vi\'vAse\_ namo\' dAdhAra pR^ithi\_vImu\_ta dyAm .
##6.051.08c##  namo\' de\_vebhyo\_ nama\' Isha eShAM kR^i\_taM chi\_deno\_ nama\_sA vi\'vAse ..
##6.051.09a##  R^i\_tasya\' vo ra\_thya\'H pU\_tada\'kShAnR^i\_tasya\' pastya\_sado\_ ada\'bdhAn .
##6.051.09c##  tA.N A namo\'bhiruru\_chakSha\'so\_ nR^InvishvA\'nva\_ A na\'me ma\_ho ya\'jatrAH ..
##6.051.10a##  te hi shreShTha\'varchasa\_sta u\' nasti\_ro vishvA\'ni duri\_tA naya\'nti .
##6.051.10c##  su\_kSha\_trAso\_ varu\'No mi\_tro a\_gnirR^i\_tadhI\'tayo vakma\_rAja\'satyAH ..
##6.051.11a##  te na\_ indra\'H pR^ithi\_vI kShAma\' vardhanpU\_ShA bhago\_ adi\'ti\_H pa~ncha\_ janA\'H .
##6.051.11c##  su\_sharmA\'Na\_H svava\'saH sunI\_thA bhava\'ntu naH sutrA\_trAsa\'H sugo\_pAH ..
##6.051.12a##  nU sa\_dmAna\'M di\_vyaM naMshi\' devA\_ bhAra\'dvAjaH suma\_tiM yA\'ti\_ hotA\' .
##6.051.12c##  A\_sA\_nebhi\_ryaja\'mAno mi\_yedhai\'rde\_vAnA\_M janma\' vasU\_yurva\'vanda ..
##6.051.13a##  apa\_ tyaM vR^i\'ji\_naM ri\_puM ste\_nama\'gne durA\_dhya\'m .
##6.051.13c##  da\_vi\_ShThama\'sya satpate kR^i\_dhI su\_gam ..
##6.051.14a##  grAvA\'NaH soma no\_ hi ka\'M sakhitva\_nAya\' vAva\_shuH .
##6.051.14c##  ja\_hI nya1\_\'triNa\'M pa\_NiM vR^iko\_ hi ShaH ..
##6.051.15a##  yU\_yaM hi ShThA su\'dAnava\_ indra\'jyeShThA a\_bhidya\'vaH .
##6.051.15c##  kartA\' no\_ adhva\_nnA su\_gaM go\_pA a\_mA ..
##6.051.16a##  api\_ panthA\'maganmahi svasti\_gAma\'ne\_hasa\'m .
##6.051.16c##  yena\_ vishvA\_H pari\_ dviSho\' vR^i\_Nakti\' vi\_ndate\_ vasu\' ..
##6.052.01a##  na taddi\_vA na pR^i\'thi\_vyAnu\' manye\_ na ya\_j~nena\_ nota shamI\'bhirA\_bhiH .
##6.052.01c##  u\_bjantu\_ taM su\_bhva1\_\'H parva\'tAso\_ ni hI\'yatAmatiyA\_jasya\' ya\_ShTA ..
##6.052.02a##  ati\' vA\_ yo ma\'ruto\_ manya\'te no\_ brahma\' vA\_ yaH kri\_yamA\'Na\_M nini\'tsAt .
##6.052.02c##  tapU\'MShi\_ tasmai\' vR^iji\_nAni\' santu brahma\_dviSha\'ma\_bhi taM sho\'chatu\_ dyauH ..
##6.052.03a##  kima\_~Nga tvA\_ brahma\'NaH soma go\_pAM kima\_~Nga tvA\'hurabhishasti\_pAM na\'H .
##6.052.03c##  kima\_~Nga na\'H pashyasi ni\_dyamA\'nAnbrahma\_dviShe\_ tapu\'ShiM he\_tima\'sya ..
##6.052.04a##  ava\'ntu\_ mAmu\_Shaso\_ jAya\'mAnA\_ ava\'ntu mA\_ sindha\'va\_H pinva\'mAnAH .
##6.052.04c##  ava\'ntu mA\_ parva\'tAso dhru\_vAso.ava\'ntu mA pi\_taro\' de\_vahU\'tau ..
##6.052.05a##  vi\_shva\_dAnI\'M su\_mana\'saH syAma\_ pashye\'ma\_ nu sUrya\'mu\_chchara\'ntam .
##6.052.05c##  tathA\' kara\_dvasu\'pati\_rvasU\'nAM de\_vA.N ohA\_no.ava\_sAga\'miShThaH ..
##6.052.06a##  indro\_ nedi\'ShTha\_mava\_sAga\'miShTha\_H sara\'svatI\_ sindhu\'bhi\_H pinva\'mAnA .
##6.052.06c##  pa\_rjanyo\' na\_ oSha\'dhIbhirmayo\_bhura\_gniH su\_shaMsa\'H su\_hava\'H pi\_teva\' ..
##6.052.07a##  vishve\' devAsa\_ A ga\'ta shR^iNu\_tA ma\' i\_maM hava\'m .
##6.052.07c##  edaM ba\_rhirni ShI\'data ..
##6.052.08a##  yo vo\' devA ghR^i\_tasnu\'nA ha\_vyena\' prati\_bhUSha\'ti .
##6.052.08c##  taM vishva\_ upa\' gachChatha ..
##6.052.09a##  upa\' naH sU\_navo\_ gira\'H shR^i\_Nvantva\_mR^ita\'sya\_ ye .
##6.052.09c##  su\_mR^i\_LI\_kA bha\'vantu naH ..
##6.052.10a##  vishve\' de\_vA R^i\'tA\_vR^idha\' R^i\_tubhi\'rhavana\_shruta\'H .
##6.052.10c##  ju\_ShantA\_M yujya\_M paya\'H ..
##6.052.11a##  sto\_tramindro\' ma\_rudga\'Na\_stvaShTR^i\'mAnmi\_tro a\'rya\_mA .
##6.052.11c##  i\_mA ha\_vyA ju\'Shanta naH ..
##6.052.12a##  i\_maM no\' agne adhva\_raM hota\'rvayuna\_sho ya\'ja .
##6.052.12c##  chi\_ki\_tvAndaivya\_M jana\'m ..
##6.052.13a##  vishve\' devAH shR^iNu\_temaM hava\'M me\_ ye a\_ntari\'kShe\_ ya upa\_ dyavi\_ ShTha .
##6.052.13c##  ye a\'gniji\_hvA u\_ta vA\_ yaja\'trA A\_sadyA\_sminba\_rhiShi\' mAdayadhvam ..
##6.052.14a##  vishve\' de\_vA mama\' shR^iNvantu ya\_j~niyA\' u\_bhe roda\'sI a\_pAM napA\'chcha\_ manma\' .
##6.052.14c##  mA vo\_ vachA\'Msi pari\_chakShyA\'Ni vochaM su\_mneShvidvo\_ anta\'mA madema ..
##6.052.15a##  ye ke cha\_ jmA ma\_hino\_ ahi\'mAyA di\_vo ja\'j~ni\_re a\_pAM sa\_dhasthe\' .
##6.052.15c##  te a\_smabhya\'mi\_Shaye\_ vishva\_mAyu\_H kShapa\' u\_srA va\'rivasyantu de\_vAH ..
##6.052.16a##  agnI\'parjanyA\_vava\'ta\_M dhiya\'M me\_.asminhave\' suhavA suShTu\_tiM na\'H .
##6.052.16c##  iLA\'ma\_nyo ja\_naya\_dgarbha\'ma\_nyaH pra\_jAva\'tI\_riSha\_ A dha\'ttama\_sme ..
##6.052.17a##  stI\_rNe ba\_rhiShi\' samidhA\_ne a\_gnau sU\_ktena\' ma\_hA nama\_sA vi\'vAse .
##6.052.17c##  a\_sminno\' a\_dya vi\_dathe\' yajatrA\_ vishve\' devA ha\_viShi\' mAdayadhvam ..
##6.053.01a##  va\_yamu\' tvA pathaspate\_ ratha\_M na vAja\'sAtaye .
##6.053.01c##  dhi\_ye pU\'Shannayujmahi ..
##6.053.02a##  a\_bhi no\_ narya\_M vasu\' vI\_raM praya\'tadakShiNam .
##6.053.02c##  vA\_maM gR^i\_hapa\'tiM naya ..
##6.053.03a##  adi\'tsantaM chidAghR^iNe\_ pUSha\_ndAnA\'ya chodaya .
##6.053.03c##  pa\_Neshchi\_dvi mra\'dA\_ mana\'H ..
##6.053.04a##  vi pa\_tho vAja\'sAtaye chinu\_hi vi mR^idho\' jahi .
##6.053.04c##  sAdha\'ntAmugra no\_ dhiya\'H ..
##6.053.05a##  pari\' tR^indhi paNI\_nAmAra\'yA\_ hR^ida\'yA kave .
##6.053.05c##  athe\'ma\_smabhya\'M randhaya ..
##6.053.06a##  vi pU\'Sha\_nnAra\'yA tuda pa\_Neri\'chCha hR^i\_di pri\_yam .
##6.053.06c##  athe\'ma\_smabhya\'M randhaya ..
##6.053.07a##  A ri\'kha kiki\_rA kR^i\'Nu paNI\_nAM hR^ida\'yA kave .
##6.053.07c##  athe\'ma\_smabhya\'M randhaya ..
##6.053.08a##  yAM pU\'Shanbrahma\_choda\'nI\_mArA\_M bibha\'rShyAghR^iNe .
##6.053.08c##  tayA\' samasya\_ hR^ida\'ya\_mA ri\'kha kiki\_rA kR^i\'Nu ..
##6.053.09a##  yA te\_ aShTrA\_ go\'pa\_shAghR^i\'Ne pashu\_sAdha\'nI .
##6.053.09c##  tasyA\'ste su\_mnamI\'mahe ..
##6.053.10a##  u\_ta no\' go\_ShaNi\_M dhiya\'mashva\_sAM vA\'ja\_sAmu\_ta .
##6.053.10c##  nR^i\_vatkR^i\'Nuhi vI\_taye\' ..
##6.054.01a##  saM pU\'Shanvi\_duShA\' naya\_ yo a~nja\'sAnu\_shAsa\'ti .
##6.054.01c##  ya e\_vedamiti\_ brava\'t ..
##6.054.02a##  samu\' pU\_ShNA ga\'memahi\_ yo gR^i\_hA.N a\'bhi\_shAsa\'ti .
##6.054.02c##  i\_ma e\_veti\' cha\_ brava\'t ..
##6.054.03a##  pU\_ShNashcha\_kraM na ri\'Shyati\_ na kosho.ava\' padyate .
##6.054.03c##  no a\'sya vyathate pa\_viH ..
##6.054.04a##  yo a\'smai ha\_viShAvi\'dha\_nna taM pU\_ShApi\' mR^iShyate .
##6.054.04c##  pra\_tha\_mo vi\'ndate\_ vasu\' ..
##6.054.05a##  pU\_ShA gA anve\'tu naH pU\_ShA ra\'kSha\_tvarva\'taH .
##6.054.05c##  pU\_ShA vAja\'M sanotu naH ..
##6.054.06a##  pUSha\_nnanu\_ pra gA i\'hi\_ yaja\'mAnasya sunva\_taH .
##6.054.06c##  a\_smAka\'M stuva\_tAmu\_ta ..
##6.054.07a##  mAki\'rnesha\_nmAkI\'M riSha\_nmAkI\_M saM shA\'ri\_ keva\'Te .
##6.054.07c##  athAri\'ShTAbhi\_rA ga\'hi ..
##6.054.08a##  shR^i\_Nvanta\'M pU\_ShaNa\'M va\_yamirya\_mana\'ShTavedasam .
##6.054.08c##  IshA\'naM rA\_ya I\'mahe ..
##6.054.09a##  pUSha\_ntava\' vra\_te va\_yaM na ri\'Shyema\_ kadA\' cha\_na .
##6.054.09c##  sto\_tAra\'sta i\_ha sma\'si ..
##6.054.10a##  pari\' pU\_ShA pa\_rastA\_ddhasta\'M dadhAtu\_ dakShi\'Nam .
##6.054.10c##  puna\'rno na\_ShTamAja\'tu ..
##6.055.01a##  ehi\_ vAM vi\'mucho napA\_dAghR^i\'Ne\_ saM sa\'chAvahai .
##6.055.01c##  ra\_thIrR^i\_tasya\' no bhava ..
##6.055.02a##  ra\_thIta\'maM kapa\_rdina\_mIshA\'na\_M rAdha\'so ma\_haH .
##6.055.02c##  rA\_yaH sakhA\'yamImahe ..
##6.055.03a##  rA\_yo dhArA\'syAghR^iNe\_ vaso\' rA\_shira\'jAshva .
##6.055.03c##  dhIva\'todhIvata\_H sakhA\' ..
##6.055.04a##  pU\_ShaNa\_M nva1\_\'jAshva\_mupa\' stoShAma vA\_jina\'m .
##6.055.04c##  svasu\_ryo jA\_ra u\_chyate\' ..
##6.055.05a##  mA\_turdi\'dhi\_Shuma\'brava\_M svasu\'rjA\_raH shR^i\'Notu naH .
##6.055.05c##  bhrAtendra\'sya\_ sakhA\_ mama\' ..
##6.055.06a##  AjAsa\'H pU\_ShaNa\_M rathe\' nishR^i\_mbhAste ja\'na\_shriya\'m .
##6.055.06c##  de\_vaM va\'hantu\_ bibhra\'taH ..
##6.056.01a##  ya e\'namA\_dide\'shati kara\_mbhAditi\' pU\_ShaNa\'m .
##6.056.01c##  na tena\' de\_va A\_dishe\' ..
##6.056.02a##  u\_ta ghA\_ sa ra\_thIta\'ma\_H sakhyA\_ satpa\'tiryu\_jA .
##6.056.02c##  indro\' vR^i\_trANi\' jighnate ..
##6.056.03a##  u\_tAdaH pa\'ru\_She gavi\_ sUra\'shcha\_kraM hi\'ra\_Nyaya\'m .
##6.056.03c##  nyai\'rayadra\_thIta\'maH ..
##6.056.04a##  yada\_dya tvA\' puruShTuta\_ bravA\'ma dasra mantumaH .
##6.056.04c##  tatsu no\_ manma\' sAdhaya ..
##6.056.05a##  i\_maM cha\' no ga\_veSha\'NaM sA\_taye\' sIShadho ga\_Nam .
##6.056.05c##  A\_rAtpU\'Shannasi shru\_taH ..
##6.056.06a##  A te\' sva\_stimI\'maha A\_re/a\'ghA\_mupA\'vasum .
##6.056.06c##  a\_dyA cha\' sa\_rvatA\'taye\_ shvashcha\' sa\_rvatA\'taye ..
##6.057.01a##  indrA\_ nu pU\_ShaNA\' va\_yaM sa\_khyAya\' sva\_staye\' .
##6.057.01c##  hu\_vema\_ vAja\'sAtaye ..
##6.057.02a##  soma\'ma\_nya upA\'sada\_tpAta\'ve cha\_mvo\'H su\_tam .
##6.057.02c##  ka\_ra\_mbhama\_nya i\'chChati ..
##6.057.03a##  a\_jA a\_nyasya\_ vahna\'yo\_ harI\' a\_nyasya\_ sambhR^i\'tA .
##6.057.03c##  tAbhyA\'M vR^i\_trANi\' jighnate ..
##6.057.04a##  yadindro\_ ana\'ya\_drito\' ma\_hIra\_po vR^iSha\'ntamaH .
##6.057.04c##  tatra\' pU\_ShAbha\'va\_tsachA\' ..
##6.057.05a##  tAM pU\_ShNaH su\'ma\_tiM va\_yaM vR^i\_kShasya\_ pra va\_yAmi\'va .
##6.057.05c##  indra\'sya\_ chA ra\'bhAmahe ..
##6.057.06a##  utpU\_ShaNa\'M yuvAmahe\_.abhIshU\'.Nriva\_ sAra\'thiH .
##6.057.06c##  ma\_hyA indra\'M sva\_staye\' ..
##6.058.01a##  shu\_kraM te\' a\_nyadya\'ja\_taM te\' a\_nyadviShu\'rUpe\_ aha\'nI\_ dyauri\'vAsi .
##6.058.01c##  vishvA\_ hi mA\_yA ava\'si svadhAvo bha\_drA te\' pUShanni\_ha rA\_tira\'stu ..
##6.058.02a##  a\_jAshva\'H pashu\_pA vAja\'pastyo dhiyaMji\_nvo bhuva\'ne\_ vishve\_ arpi\'taH .
##6.058.02c##  aShTrA\'M pU\_ShA shi\'thi\_rAmu\_dvarI\'vR^ijatsa\_MchakShA\'No\_ bhuva\'nA de\_va I\'yate ..
##6.058.03a##  yAste\' pUSha\_nnAvo\' a\_ntaH sa\'mu\_dre hi\'ra\_NyayI\'ra\_ntari\'kShe\_ chara\'nti .
##6.058.03c##  tAbhi\'ryAsi dU\_tyAM sUrya\'sya\_ kAme\'na kR^ita\_ shrava\' i\_chChamA\'naH ..
##6.058.04a##  pU\_ShA su\_bandhu\'rdi\_va A pR^i\'thi\_vyA i\_Laspati\'rma\_ghavA\' da\_smava\'rchAH .
##6.058.04c##  yaM de\_vAso\_ ada\'duH sU\_ryAyai\_ kAme\'na kR^i\_taM ta\_vasa\_M sva~ncha\'m ..
##6.059.01a##  pra nu vo\'chA su\_teShu\' vAM vI\_ryA\_3\_\' yAni\' cha\_krathu\'H .
##6.059.01c##  ha\_tAso\' vAM pi\_taro\' de\_vasha\'trava\_ indrA\'gnI\_ jIva\'tho yu\_vam ..
##6.059.02a##  baLi\_tthA ma\'hi\_mA vA\_mindrA\'gnI\_ pani\'ShTha\_ A .
##6.059.02c##  sa\_mA\_no vA\'M jani\_tA bhrAta\'rA yu\_vaM ya\_mAvi\_heha\'mAtarA ..
##6.059.03a##  o\_ki\_vAMsA\' su\_te sachA\_.N ashvA\_ saptI\' i\_vAda\'ne .
##6.059.03c##  indrA\_ nva1\_\'gnI ava\'se\_ha va\_jriNA\' va\_yaM de\_vA ha\'vAmahe ..
##6.059.04a##  ya i\'ndrAgnI su\_teShu\' vA\_M stava\_tteShvR^i\'tAvR^idhA .
##6.059.04c##  jo\_Sha\_vA\_kaM vada\'taH pajrahoShiNA\_ na de\'vA bha\_satha\'shcha\_na ..
##6.059.05a##  indrA\'gnI\_ ko a\_sya vA\_M devau\_ marta\'shchiketati .
##6.059.05c##  viShU\'cho\_ ashvA\'nyuyujA\_na I\'yata\_ eka\'H samA\_na A rathe\' ..
##6.059.06a##  indrA\'gnI a\_pAdi\_yaM pUrvAgA\'tpa\_dvatI\'bhyaH .
##6.059.06c##  hi\_tvI shiro\' ji\_hvayA\_ vAva\'da\_chchara\'ttri\_Mshatpa\_dA nya\'kramIt ..
##6.059.07a##  indrA\'gnI\_ A hi ta\'nva\_te naro\_ dhanvA\'ni bA\_hvoH .
##6.059.07c##  mA no\' a\_sminma\'hAdha\_ne parA\' varkta\_M gavi\'ShTiShu ..
##6.059.08a##  indrA\'gnI\_ tapa\'nti mA\_ghA a\_ryo arA\'tayaH .
##6.059.08c##  apa\_ dveShA\_MsyA kR^i\'taM yuyu\_taM sUryA\_dadhi\' ..
##6.059.09a##  indrA\'gnI yu\_vorapi\_ vasu\' di\_vyAni\_ pArthi\'vA .
##6.059.09c##  A na\' i\_ha pra ya\'chChataM ra\_yiM vi\_shvAyu\'poShasam ..
##6.059.10a##  indrA\'gnI ukthavAhasA\_ stome\'bhirhavanashrutA .
##6.059.10c##  vishvA\'bhirgI\_rbhirA ga\'tama\_sya soma\'sya pI\_taye\' ..
##6.060.01a##  shnatha\'dvR^i\_tramu\_ta sa\'noti\_ vAja\_mindrA\_ yo a\_gnI sahu\'rI sapa\_ryAt .
##6.060.01c##  i\_ra\_jyantA\' vasa\_vya\'sya\_ bhUre\_H saha\'stamA\_ saha\'sA vAja\_yantA\' ..
##6.060.02a##  tA yo\'dhiShTama\_bhi gA i\'ndra nU\_nama\_paH sva\'ru\_Shaso\' agna U\_LhAH .
##6.060.02c##  disha\_H sva\'ru\_Shasa\' indra chi\_trA a\_po gA a\'gne yuvase ni\_yutvA\'n ..
##6.060.03a##  A vR^i\'trahaNA vR^itra\_habhi\_H shuShmai\_rindra\' yA\_taM namo\'bhiragne a\_rvAk .
##6.060.03c##  yu\_vaM rAdho\'bhi\_raka\'vebhiri\_ndrAgne\' a\_sme bha\'vatamutta\_mebhi\'H ..
##6.060.04a##  tA hu\'ve\_ yayo\'ri\_daM pa\_pne vishva\'M pu\_rA kR^i\_tam .
##6.060.04c##  i\_ndrA\_gnI na ma\'rdhataH ..
##6.060.05a##  u\_grA vi\'gha\_ninA\_ mR^idha\' indrA\_gnI ha\'vAmahe .
##6.060.05c##  tA no\' mR^iLAta I\_dR^ishe\' ..
##6.060.06a##  ha\_to vR^i\_trANyAryA\' ha\_to dAsA\'ni\_ satpa\'tI .
##6.060.06c##  ha\_to vishvA\_ apa\_ dviSha\'H ..
##6.060.07a##  indrA\'gnI yu\_vAmi\_me\_3\_\'.abhi stomA\' anUShata .
##6.060.07c##  piba\'taM shambhuvA su\_tam ..
##6.060.08a##  yA vA\_M santi\' puru\_spR^iho\' ni\_yuto\' dA\_shuShe\' narA .
##6.060.08c##  indrA\'gnI\_ tAbhi\_rA ga\'tam ..
##6.060.09a##  tAbhi\_rA ga\'chChataM na\_rope\_daM sava\'naM su\_tam .
##6.060.09c##  indrA\'gnI\_ soma\'pItaye ..
##6.060.10a##  tamI\'LiShva\_ yo a\_rchiShA\_ vanA\_ vishvA\' pari\_Shvaja\'t .
##6.060.10c##  kR^i\_ShNA kR^i\_Noti\' ji\_hvayA\' ..
##6.060.11a##  ya i\_ddha A\_vivA\'sati su\_mnamindra\'sya\_ martya\'H .
##6.060.11c##  dyu\_mnAya\' su\_tarA\' a\_paH ..
##6.060.12a##  tA no\_ vAja\'vatI\_riSha\' A\_shUnpi\'pR^ita\_marva\'taH .
##6.060.12c##  indra\'ma\_gniM cha\_ voLha\'ve ..
##6.060.13a##  u\_bhA vA\'mindrAgnI Ahu\_vadhyA\' u\_bhA rAdha\'saH sa\_ha mA\'da\_yadhyai\' .
##6.060.13c##  u\_bhA dA\_tArA\'vi\_ShAM ra\'yI\_NAmu\_bhA vAja\'sya sA\_taye\' huve vAm ..
##6.060.14a##  A no\_ gavye\'bhi\_rashvyai\'rvasa\_vyai\_3\_\'rupa\' gachChatam .
##6.060.14c##  sakhA\'yau de\_vau sa\_khyAya\' sha\_mbhuve\'ndrA\_gnI tA ha\'vAmahe ..
##6.060.15a##  indrA\'gnI shR^iNu\_taM hava\_M yaja\'mAnasya sunva\_taH .
##6.060.15c##  vI\_taM ha\_vyAnyA ga\'ta\_M piba\'taM so\_myaM madhu\' ..
##6.061.01a##  i\_yama\'dadAdrabha\_samR^i\'Na\_chyuta\_M divo\'dAsaM vadhrya\_shvAya\' dA\_shuShe\' .
##6.061.01c##  yA shashva\'ntamAcha\_khAdA\'va\_saM pa\_NiM tA te\' dA\_trANi\' tavi\_ShA sa\'rasvati ..
##6.061.02a##  i\_yaM shuShme\'bhirbisa\_khA i\'vAruja\_tsAnu\' girI\_NAM ta\'vi\_Shebhi\'rU\_rmibhi\'H .
##6.061.02c##  pA\_rA\_va\_ta\_ghnImava\'se suvR^i\_ktibhi\_H sara\'svatI\_mA vi\'vAsema dhI\_tibhi\'H ..
##6.061.03a##  sara\'svati deva\_nido\_ ni ba\'rhaya pra\_jAM vishva\'sya\_ bR^isa\'yasya mA\_yina\'H .
##6.061.03c##  u\_ta kShi\_tibhyo\_.avanI\'ravindo vi\_Shame\'bhyo asravo vAjinIvati ..
##6.061.04a##  pra No\' de\_vI sara\'svatI\_ vAje\'bhirvA\_jinI\'vatI .
##6.061.04c##  dhI\_nAma\'vi\_trya\'vatu ..
##6.061.05a##  yastvA\' devi sarasvatyupabrU\_te dhane\' hi\_te .
##6.061.05c##  indra\_M na vR^i\'tra\_tUrye\' ..
##6.061.06a##  tvaM de\'vi sarasva\_tyavA\_ vAje\'Shu vAjini .
##6.061.06c##  radA\' pU\_Sheva\' naH sa\_nim ..
##6.061.07a##  u\_ta syA na\_H sara\'svatI gho\_rA hira\'NyavartaniH .
##6.061.07c##  vR^i\_tra\_ghnI va\'ShTi suShTu\_tim ..
##6.061.08a##  yasyA\' ana\_nto ahru\'tastve\_Shashcha\'ri\_ShNura\'rNa\_vaH .
##6.061.08c##  ama\_shchara\'ti\_ roru\'vat ..
##6.061.09a##  sA no\_ vishvA\_ ati\_ dviSha\_H svasR^I\'ra\_nyA R^i\_tAva\'rI .
##6.061.09c##  ata\_nnahe\'va\_ sUrya\'H ..
##6.061.10a##  u\_ta na\'H pri\_yA pri\_yAsu\' sa\_ptasva\'sA\_ suju\'ShTA .
##6.061.10c##  sara\'svatI\_ stomyA\' bhUt ..
##6.061.11a##  A\_pa\_pruShI\_ pArthi\'vAnyu\_ru rajo\' a\_ntari\'kSham .
##6.061.11c##  sara\'svatI ni\_daspA\'tu ..
##6.061.12a##  tri\_Sha\_dhasthA\' sa\_ptadhA\'tu\_H pa~ncha\' jA\_tA va\_rdhaya\'ntI .
##6.061.12c##  vAje\'vAje\_ havyA\' bhUt ..
##6.061.13a##  pra yA ma\'hi\_mnA ma\_hinA\'su\_ cheki\'te dyu\_mnebhi\'ra\_nyA a\_pasA\'ma\_pasta\'mA .
##6.061.13c##  ratha\' iva bR^iha\_tI vi\_bhvane\' kR^i\_topa\_stutyA\' chiki\_tuShA\_ sara\'svatI ..
##6.061.14a##  sara\'svatya\_bhi no\' neShi\_ vasyo\_ mApa\' spharI\_H paya\'sA\_ mA na\_ A dha\'k .
##6.061.14c##  ju\_Shasva\' naH sa\_khyA ve\_shyA\' cha\_ mA tvatkShetrA\_Nyara\'NAni ganma ..
##6.062.01a##  stu\_She narA\' di\_vo a\_sya pra\_santA\_shvinA\' huve\_ jara\'mANo a\_rkaiH .
##6.062.01c##  yA sa\_dya u\_srA vyuShi\_ jmo antA\_nyuyU\'Shata\_H paryu\_rU varA\'Msi ..
##6.062.02a##  tA ya\_j~namA shuchi\'bhishchakramA\_NA ratha\'sya bhA\_nuM ru\'ruchU\_ rajo\'bhiH .
##6.062.02c##  pu\_rU varA\_Msyami\'tA\_ mimA\'nA\_po dhanvA\_nyati\' yAtho\_ ajrA\'n ..
##6.062.03a##  tA ha\_ tyadva\_rtiryadara\'dhramugre\_tthA dhiya\' Uhathu\_H shashva\_dashvai\'H .
##6.062.03c##  mano\'javebhiriShi\_raiH sha\_yadhyai\_ pari\_ vyathi\'rdA\_shuSho\_ martya\'sya ..
##6.062.04a##  tA navya\'so\_ jara\'mANasya\_ manmopa\' bhUShato yuyujA\_nasa\'ptI .
##6.062.04c##  shubha\_M pR^ikSha\_miSha\_mUrja\_M vaha\'ntA\_ hotA\' yakShatpra\_tno a\_dhrugyuvA\'nA ..
##6.062.05a##  tA va\_lgU da\_srA pu\'ru\_shAka\'tamA pra\_tnA navya\'sA\_ vacha\_sA vi\'vAse .
##6.062.05c##  yA shaMsa\'te stuva\_te shambha\'viShThA babhU\_vatu\'rgR^iNa\_te chi\_trarA\'tI ..
##6.062.06a##  tA bhu\_jyuM vibhi\'ra\_dbhyaH sa\'mu\_drAttugra\'sya sU\_numU\'hathU\_ rajo\'bhiH .
##6.062.06c##  a\_re\_Nubhi\_ryoja\'nebhirbhu\_jantA\' pata\_tribhi\_rarNa\'so\_ niru\_pasthA\'t ..
##6.062.07a##  vi ja\_yuShA\' rathyA yAta\_madri\'M shru\_taM hava\'M vR^iShaNA vadhrima\_tyAH .
##6.062.07c##  da\_sha\_syantA\' sha\_yave\' pipyathu\_rgAmiti\' chyavAnA suma\_tiM bhu\'raNyU ..
##6.062.08a##  yadro\'dasI pra\_divo\_ asti\_ bhUmA\_ heLo\' de\_vAnA\'mu\_ta ma\'rtya\_trA .
##6.062.08c##  tadA\'dityA vasavo rudriyAso rakSho\_yuje\_ tapu\'ra\_ghaM da\'dhAta ..
##6.062.09a##  ya I\_M rAjA\'nAvR^itu\_thA vi\_dadha\_draja\'so mi\_tro varu\'Na\_shchike\'tat .
##6.062.09c##  ga\_mbhI\_rAya\_ rakSha\'se he\_tima\'sya\_ droghA\'ya chi\_dvacha\'sa\_ Ana\'vAya ..
##6.062.10a##  anta\'raishcha\_kraistana\'yAya va\_rtirdyu\_matA yA\'taM nR^i\_vatA\_ rathe\'na .
##6.062.10c##  sanu\'tyena\_ tyaja\'sA\_ martya\'sya vanuShya\_tAmapi\' shI\_rShA va\'vR^iktam ..
##6.062.11a##  A pa\'ra\_mAbhi\'ru\_ta ma\'dhya\_mAbhi\'rni\_yudbhi\'ryAtamava\_mAbhi\'ra\_rvAk .
##6.062.11c##  dR^i\_Lhasya\' chi\_dgoma\'to\_ vi vra\_jasya\_ duro\' vartaM gR^iNa\_te chi\'trarAtI ..
##6.063.01a##  kva1\_\' tyA va\_lgU pu\'ruhU\_tAdya dU\_to na stomo\'.avida\_nnama\'svAn .
##6.063.01c##  A yo a\_rvA~NnAsa\'tyA va\_varta\_ preShThA\_ hyasa\'tho asya\_ manma\'n ..
##6.063.02a##  ara\'M me ganta\_M hava\'nAyA\_smai gR^i\'NA\_nA yathA\_ pibA\'tho\_ andha\'H .
##6.063.02c##  pari\' ha\_ tyadva\_rtiryA\'tho ri\_Sho na yatparo\_ nAnta\'rastutu\_ryAt ..
##6.063.03a##  akA\'ri vA\_mandha\'so\_ varI\'ma\_nnastA\'ri ba\_rhiH su\'prAya\_Nata\'mam .
##6.063.03c##  u\_ttA\_naha\'sto yuva\_yurva\'va\_ndA vA\_M nakSha\'nto\_ adra\'ya A~njan ..
##6.063.04a##  U\_rdhvo vA\'ma\_gnira\'dhva\_reShva\'sthA\_tpra rA\_tire\'ti jU\_rNinI\' ghR^i\_tAchI\' .
##6.063.04c##  pra hotA\' gU\_rtama\'nA urA\_No.ayu\'kta\_ yo nAsa\'tyA\_ havI\'man ..
##6.063.05a##  adhi\' shri\_ye du\'hi\_tA sUrya\'sya\_ ratha\'M tasthau purubhujA sha\_toti\'m .
##6.063.05c##  pra mA\_yAbhi\'rmAyinA bhUta\_matra\_ narA\' nR^itU\_ jani\'manya\_j~niyA\'nAm ..
##6.063.06a##  yu\_vaM shrI\_bhirda\'rsha\_tAbhi\'rA\_bhiH shu\_bhe pu\_ShTimU\'hathuH sU\_ryAyA\'H .
##6.063.06c##  pra vA\_M vayo\_ vapu\_She.anu\' papta\_nnakSha\_dvANI\_ suShTu\'tA dhiShNyA vAm ..
##6.063.07a##  A vA\_M vayo.ashvA\'so\_ vahi\'ShThA a\_bhi prayo\' nAsatyA vahantu .
##6.063.07c##  pra vA\_M ratho\_ mano\'javA asarjI\_ShaH pR^i\_kSha i\_Shidho\_ anu\' pU\_rvIH ..
##6.063.08a##  pu\_ru hi vA\'M purubhujA de\_ShNaM dhe\_nuM na\_ iSha\'M pinvata\_masa\'krAm .
##6.063.08c##  stuta\'shcha vAM mAdhvI suShTu\_tishcha\_ rasA\'shcha\_ ye vA\_manu\' rA\_timagma\'n ..
##6.063.09a##  u\_ta ma\' R^i\_jre pura\'yasya ra\_ghvI su\'mI\_Lhe sha\_taM pe\'ru\_ke cha\' pa\_kvA .
##6.063.09c##  shA\_NDo dA\'ddhira\_Nina\_H smaddi\'ShTI\_ndasha\' va\_shAso\' abhi\_ShAcha\' R^i\_ShvAn ..
##6.063.10a##  saM vA\'M sha\_tA nA\'satyA sa\_hasrAshvA\'nAM puru\_panthA\' gi\_re dA\'t .
##6.063.10c##  bha\_radvA\'jAya vIra\_ nU gi\_re dA\'ddha\_tA rakShA\'Msi purudaMsasA syuH ..
##6.063.11a##  A vA\'M su\_mne vari\'mansU\_ribhi\'H ShyAm ..
##6.064.01a##  udu\' shri\_ya u\_Shaso\_ rocha\'mAnA\_ asthu\'ra\_pAM normayo\_ rusha\'ntaH .
##6.064.01c##  kR^i\_Noti\_ vishvA\' su\_pathA\' su\_gAnyabhU\'du\_ vasvI\_ dakShi\'NA ma\_ghonI\' ..
##6.064.02a##  bha\_drA da\'dR^ikSha urvi\_yA vi bhA\_syutte\' sho\_chirbhA\_navo\_ dyAma\'paptan .
##6.064.02c##  A\_virvakSha\'H kR^iNuShe shu\_mbhamA\_noSho\' devi\_ rocha\'mAnA\_ maho\'bhiH ..
##6.064.03a##  vaha\'nti sImaru\_NAso\_ rusha\'nto\_ gAva\'H su\_bhagA\'murvi\_yA pra\'thA\_nAm .
##6.064.03c##  ape\'jate\_ shUro\_ aste\'va\_ shatrU\_nbAdha\'te\_ tamo\' aji\_ro na voLhA\' ..
##6.064.04a##  su\_gota te\' su\_pathA\_ parva\'teShvavA\_te a\_pasta\'rasi svabhAno .
##6.064.04c##  sA na\_ A va\'ha pR^ithuyAmannR^iShve ra\_yiM di\'vo duhitariSha\_yadhyai\' ..
##6.064.05a##  sA va\'ha\_ yokShabhi\_ravA\_toSho\_ vara\_M vaha\'si\_ joSha\_manu\' .
##6.064.05c##  tvaM di\'vo duhita\_ryA ha\' de\_vI pU\_rvahU\'tau ma\_MhanA\' darsha\_tA bhU\'H ..
##6.064.06a##  utte\_ vaya\'shchidvasa\_tera\'papta\_nnara\'shcha\_ ye pi\'tu\_bhAjo\_ vyu\'ShTau .
##6.064.06c##  a\_mA sa\_te va\'hasi\_ bhUri\' vA\_mamuSho\' devi dA\_shuShe\_ martyA\'ya ..
##6.065.01a##  e\_ShA syA no\' duhi\_tA di\'vo\_jAH kShi\_tIru\_chChantI\_ mAnu\'ShIrajIgaH .
##6.065.01c##  yA bhA\_nunA\_ rusha\'tA rA\_myAsvaj~nA\'yi ti\_rastama\'sashchida\_ktUn ..
##6.065.02a##  vi tadya\'yuraruNa\_yugbhi\_rashvai\'shchi\_traM bhA\'ntyu\_Shasa\'shcha\_ndrara\'thAH .
##6.065.02c##  agra\'M ya\_j~nasya\' bR^iha\_to naya\'ntI\_rvi tA bA\'dhante\_ tama\_ UrmyA\'yAH ..
##6.065.03a##  shravo\_ vAja\_miSha\_mUrja\_M vaha\'ntI\_rni dA\_shuSha\' uShaso\_ martyA\'ya .
##6.065.03c##  ma\_ghonI\'rvI\_rava\_tpatya\'mAnA\_ avo\' dhAta vidha\_te ratna\'ma\_dya ..
##6.065.04a##  i\_dA hi vo\' vidha\_te ratna\_mastI\_dA vI\_rAya\' dA\_shuSha\' uShAsaH .
##6.065.04c##  i\_dA viprA\'ya\_ jara\'te\_ yadu\_kthA ni Shma\_ mAva\'te vahathA pu\_rA chi\'t ..
##6.065.05a##  i\_dA hi ta\' uSho adrisAno go\_trA gavA\_ma~Ngi\'raso gR^i\_Nanti\' .
##6.065.05c##  vya1\_\'rkeNa\' bibhidu\_rbrahma\'NA cha sa\_tyA nR^i\_NAma\'bhavadde\_vahU\'tiH ..
##6.065.06a##  u\_chChA di\'vo duhitaH pratna\_vanno\' bharadvAja\_vadvi\'dha\_te ma\'ghoni .
##6.065.06c##  su\_vIra\'M ra\_yiM gR^i\'Na\_te ri\'rIhyurugA\_yamadhi\' dhehi\_ shravo\' naH ..
##6.066.01a##  vapu\_rnu tachchi\'ki\_tuShe\' chidastu samA\_naM nAma\' dhe\_nu patya\'mAnam .
##6.066.01c##  marte\'Shva\_nyaddo\_hase\' pI\_pAya\' sa\_kR^ichChu\_kraM du\'duhe\_ pR^ishni\_rUdha\'H ..
##6.066.02a##  ye a\_gnayo\_ na shoshu\'channidhA\_nA dviryattrirma\_ruto\' vAvR^i\_dhanta\' .
##6.066.02c##  a\_re\_Navo\' hira\_NyayA\'sa eShAM sA\_kaM nR^i\_mNaiH pauMsye\'bhishcha bhUvan ..
##6.066.03a##  ru\_drasya\_ ye mI\_LhuSha\_H santi\' pu\_trA yA.Nshcho\_ nu dAdhR^i\'vi\_rbhara\'dhyai .
##6.066.03c##  vi\_de hi mA\_tA ma\_ho ma\_hI ShA setpR^ishni\'H su\_bhve\_3\_\' garbha\_mAdhA\'t ..
##6.066.04a##  na ya ISha\'nte ja\_nuSho.ayA\_ nva1\_\'ntaH santo\'.ava\_dyAni\' punA\_nAH .
##6.066.04c##  niryaddu\_hre shucha\_yo.anu\_ joSha\_manu\' shri\_yA ta\_nva\'mu\_kShamA\'NAH ..
##6.066.05a##  ma\_kShU na yeShu\' do\_hase\' chida\_yA A nAma\' dhR^i\_ShNu mAru\'ta\_M dadhA\'nAH .
##6.066.05c##  na ye stau\_nA a\_yAso\' ma\_hnA nU chi\'tsu\_dAnu\_rava\' yAsadu\_grAn ..
##6.066.06a##  ta idu\_grAH shava\'sA dhR^i\_ShNuShe\'NA u\_bhe yu\'janta\_ roda\'sI su\_meke\' .
##6.066.06c##  adha\' smaiShu roda\_sI svasho\'chi\_rAma\'vatsu tasthau\_ na roka\'H ..
##6.066.07a##  a\_ne\_no vo\' maruto\_ yAmo\' astvana\_shvashchi\_dyamaja\_tyara\'thIH .
##6.066.07c##  a\_na\_va\_so a\'nabhI\_shU ra\'ja\_stUrvi roda\'sI pa\_thyA\' yAti\_ sAdha\'n ..
##6.066.08a##  nAsya\' va\_rtA na ta\'ru\_tA nva\'sti\_ maru\'to\_ yamava\'tha\_ vAja\'sAtau .
##6.066.08c##  to\_ke vA\_ goShu\_ tana\'ye\_ yama\_psu sa vra\_jaM dartA\_ pArye\_ adha\_ dyoH ..
##6.066.09a##  pra chi\_trama\_rkaM gR^i\'Na\_te tu\_rAya\_ mAru\'tAya\_ svata\'vase bharadhvam .
##6.066.09c##  ye sahA\'Msi\_ saha\'sA\_ saha\'nte\_ reja\'te agne pR^ithi\_vI ma\_khebhya\'H ..
##6.066.10a##  tviShI\'manto adhva\_rasye\'va di\_dyuttR^i\'Shu\_chyava\'so ju\_hvo\_3\_\' nAgneH .
##6.066.10c##  a\_rchatra\'yo\_ dhuna\'yo\_ na vI\_rA bhrAja\'jjanmAno ma\_ruto\_ adhR^i\'ShTAH ..
##6.066.11a##  taM vR^i\_dhanta\_M mAru\'ta\_M bhrAja\'dR^iShTiM ru\_drasya\' sU\_nuM ha\_vasA vi\'vAse .
##6.066.11c##  di\_vaH shardhA\'ya\_ shucha\'yo manI\_ShA gi\_rayo\_ nApa\' u\_grA a\'spR^idhran ..
##6.067.01a##  vishve\'ShAM vaH sa\_tAM jyeShTha\'tamA gI\_rbhirmi\_trAvaru\'NA vAvR^i\_dhadhyai\' .
##6.067.01c##  saM yA ra\_shmeva\' ya\_matu\_ryami\'ShThA\_ dvA janA\_.N asa\'mA bA\_hubhi\_H svaiH ..
##6.067.02a##  i\_yaM madvA\_M pra stR^i\'NIte manI\_Shopa\' pri\_yA nama\'sA ba\_rhirachCha\' .
##6.067.02c##  ya\_ntaM no\' mitrAvaruNA\_vadhR^i\'ShTaM Cha\_rdiryadvA\'M varU\_thya\'M sudAnU ..
##6.067.03a##  A yA\'taM mitrAvaruNA susha\_styupa\' pri\_yA nama\'sA hU\_yamA\'nA .
##6.067.03c##  saM yAva\'pna\_Hstho a\_pase\'va\_ janA\'~nChrudhIya\_tashchi\'dyatatho mahi\_tvA ..
##6.067.04a##  ashvA\_ na yA vA\_jinA\' pU\_taba\'ndhU R^i\_tA yadgarbha\_madi\'ti\_rbhara\'dhyai .
##6.067.04c##  pra yA mahi\' ma\_hAntA\_ jAya\'mAnA gho\_rA martA\'ya ri\_pave\_ ni dI\'dhaH ..
##6.067.05a##  vishve\_ yadvA\'M ma\_MhanA\_ manda\'mAnAH kSha\_traM de\_vAso\_ ada\'dhuH sa\_joShA\'H .
##6.067.05c##  pari\_ yadbhU\_tho roda\'sI chidu\_rvI santi\_ spasho\_ ada\'bdhAso\_ amU\'rAH ..
##6.067.06a##  tA hi kSha\_traM dhA\_raye\'the\_ anu\_ dyUndR^i\_Mhethe\_ sAnu\'mupa\_mAdi\'va\_ dyoH .
##6.067.06c##  dR^i\_Lho nakSha\'tra u\_ta vi\_shvade\'vo\_ bhUmi\_mAtA\_ndyAM dhA\_sinA\_yoH ..
##6.067.07a##  tA vi\_graM dhai\'the ja\_Thara\'M pR^i\_NadhyA\_ A yatsadma\_ sabhR^i\'tayaH pR^i\_Nanti\' .
##6.067.07c##  na mR^i\'Shyante yuva\_tayo.avA\'tA\_ vi yatpayo\' vishvajinvA\_ bhara\'nte ..
##6.067.08a##  tA ji\_hvayA\_ sada\_medaM su\'me\_dhA A yadvA\'M sa\_tyo a\'ra\_tirR^i\_te bhUt .
##6.067.08c##  tadvA\'M mahi\_tvaM ghR^i\'tAnnAvastu yu\_vaM dA\_shuShe\_ vi cha\'yiShTa\_maMha\'H ..
##6.067.09a##  pra yadvA\'M mitrAvaruNA spU\_rdhanpri\_yA dhAma\' yu\_vadhi\'tA mi\_nanti\' .
##6.067.09c##  na ye de\_vAsa\_ oha\'sA\_ na martA\_ aya\'j~nasAcho\_ apyo\_ na pu\_trAH ..
##6.067.10a##  vi yadvAcha\'M kI\_stAso\_ bhara\'nte\_ shaMsa\'nti\_ ke chi\'nni\_vido\' manA\_nAH .
##6.067.10c##  AdvA\'M bravAma sa\_tyAnyu\_kthA naki\'rde\_vebhi\'ryatatho mahi\_tvA ..
##6.067.11a##  a\_vori\_tthA vA\'M Cha\_rdiSho\' a\_bhiShTau\' yu\_vormi\'trAvaruNA\_vaskR^i\'dhoyu .
##6.067.11c##  anu\_ yadgAva\'H sphu\_rAnR^i\'ji\_pyaM dhR^i\_ShNuM yadraNe\_ vR^iSha\'NaM yu\_naja\'n ..
##6.068.01a##  shru\_ShTI vA\'M ya\_j~na udya\'taH sa\_joShA\' manu\_ShvadvR^i\_ktaba\'rhiSho\_ yaja\'dhyai .
##6.068.01c##  A ya indrA\_varu\'NAvi\_She a\_dya ma\_he su\_mnAya\' ma\_ha A\'va\_varta\'t ..
##6.068.02a##  tA hi shreShThA\' de\_vatA\'tA tu\_jA shUrA\'NA\_M shavi\'ShThA\_ tA hi bhU\_tam .
##6.068.02c##  ma\_ghonA\_M maMhi\'ShThA tuvi\_shuShma\' R^i\_tena\' vR^itra\_turA\_ sarva\'senA ..
##6.068.03a##  tA gR^i\'NIhi nama\_sye\'bhiH shU\_ShaiH su\_mnebhi\_rindrA\_varu\'NA chakA\_nA .
##6.068.03c##  vajre\'NA\_nyaH shava\'sA\_ hanti\' vR^i\_traM siSha\'ktya\_nyo vR^i\_jane\'Shu\_ vipra\'H ..
##6.068.04a##  gnAshcha\_ yannara\'shcha vAvR^i\_dhanta\_ vishve\' de\_vAso\' na\_rAM svagU\'rtAH .
##6.068.04c##  praibhya\' indrAvaruNA mahi\_tvA dyaushcha\' pR^ithivi bhUtamu\_rvI ..
##6.068.05a##  sa itsu\_dAnu\_H svavA\'.N R^i\_tAvendrA\_ yo vA\'M varuNa\_ dAsha\'ti\_ tman .
##6.068.05c##  i\_ShA sa dvi\_Shasta\'re\_ddAsvA\_nvaMsa\'dra\_yiM ra\'yi\_vata\'shcha\_ janA\'n ..
##6.068.06a##  yaM yu\_vaM dA\_shva\'dhvarAya devA ra\_yiM dha\_ttho vasu\'mantaM puru\_kShum .
##6.068.06c##  a\_sme sa i\'ndrAvaruNA\_vapi\' ShyA\_tpra yo bha\_nakti\' va\_nuShA\_masha\'stIH ..
##6.068.07a##  u\_ta na\'H sutrA\_tro de\_vago\'pAH sU\_ribhya\' indrAvaruNA ra\_yiH ShyA\'t .
##6.068.07c##  yeShA\_M shuShma\_H pR^ita\'nAsu sA\_hvAnpra sa\_dyo dyu\_mnA ti\_rate\_ tatu\'riH ..
##6.068.08a##  nU na\' indrAvaruNA gR^iNA\_nA pR^i\_~NktaM ra\_yiM sau\'shrava\_sAya\' devA .
##6.068.08c##  i\_tthA gR^i\_Nanto\' ma\_hina\'sya\_ shardho\_.apo na nA\_vA du\'ri\_tA ta\'rema ..
##6.068.09a##  pra sa\_mrAje\' bR^iha\_te manma\_ nu pri\_yamarcha\' de\_vAya\_ varu\'NAya sa\_pratha\'H .
##6.068.09c##  a\_yaM ya u\_rvI ma\'hi\_nA mahi\'vrata\_H kratvA\' vi\_bhAtya\_jaro\_ na sho\_chiShA\' ..
##6.068.10a##  indrA\'varuNA sutapAvi\_maM su\_taM soma\'M pibata\_M madya\'M dhR^itavratA .
##6.068.10c##  yu\_vo ratho\' adhva\_raM de\_vavI\'taye\_ prati\_ svasa\'ra\_mupa\' yAti pI\_taye\' ..
##6.068.11a##  indrA\'varuNA\_ madhu\'mattamasya\_ vR^iShNa\_H soma\'sya vR^iSha\_NA vR^i\'ShethAm .
##6.068.11c##  i\_daM vA\_mandha\_H pari\'Shiktama\_sme A\_sadyA\_sminba\_rhiShi\' mAdayethAm ..
##6.069.01a##  saM vA\_M karma\'NA\_ sami\_ShA hi\'no\_mIndrA\'viShNU\_ apa\'saspA\_re a\_sya .
##6.069.01c##  ju\_ShethA\'M ya\_j~naM dravi\'NaM cha dhatta\_mari\'ShTairnaH pa\_thibhi\'H pA\_raya\'ntA ..
##6.069.02a##  yA vishvA\'sAM jani\_tArA\' matI\_nAmindrA\_viShNU\' ka\_lashA\' soma\_dhAnA\' .
##6.069.02c##  pra vA\_M gira\'H sha\_syamA\'nA avantu\_ pra stomA\'so gI\_yamA\'nAso a\_rkaiH ..
##6.069.03a##  indrA\'viShNU madapatI madAnA\_mA soma\'M yAta\_M dravi\'No\_ dadhA\'nA .
##6.069.03c##  saM vA\'ma~njantva\_ktubhi\'rmatI\_nAM saM stomA\'saH sha\_syamA\'nAsa u\_kthaiH ..
##6.069.04a##  A vA\_mashvA\'so abhimAti\_ShAha\_ indrA\'viShNU sadha\_mAdo\' vahantu .
##6.069.04c##  ju\_ShethA\_M vishvA\_ hava\'nA matI\_nAmupa\_ brahmA\'Ni shR^iNuta\_M giro\' me ..
##6.069.05a##  indrA\'viShNU\_ tatpa\'na\_yAyya\'M vA\_M soma\'sya\_ mada\' u\_ru cha\'kramAthe .
##6.069.05c##  akR^i\'Nutama\_ntari\'kSha\_M varI\_yo.apra\'thataM jI\_vase\' no\_ rajA\'Msi ..
##6.069.06a##  indrA\'viShNU ha\_viShA\' vAvR^idhA\_nAgrA\'dvAnA\_ nama\'sA rAtahavyA .
##6.069.06c##  ghR^itA\'sutI\_ dravi\'NaM dhattama\_sme sa\'mu\_draH stha\'H ka\_lasha\'H soma\_dhAna\'H ..
##6.069.07a##  indrA\'viShNU\_ piba\'ta\_M madhvo\' a\_sya soma\'sya dasrA ja\_Thara\'M pR^iNethAm .
##6.069.07c##  A vA\_mandhA\'Msi madi\_rANya\'gma\_nnupa\_ brahmA\'Ni shR^iNuta\_M hava\'M me ..
##6.069.08a##  u\_bhA ji\'gyathu\_rna parA\' jayethe\_ na parA\' jigye kata\_rashcha\_naino\'H .
##6.069.08c##  indra\'shcha viShNo\_ yadapa\'spR^idhethAM tre\_dhA sa\_hasra\_M vi tadai\'rayethAm ..
##6.070.01a##  ghR^i\_tava\'tI\_ bhuva\'nAnAmabhi\_shriyo\_rvI pR^i\_thvI ma\'dhu\_dughe\' su\_pesha\'sA .
##6.070.01c##  dyAvA\'pR^ithi\_vI varu\'Nasya\_ dharma\'NA\_ viShka\'bhite a\_jare\_ bhUri\'retasA ..
##6.070.02a##  asa\'shchantI\_ bhUri\'dhAre\_ paya\'svatI ghR^i\_taM du\'hAte su\_kR^ite\_ shuchi\'vrate .
##6.070.02c##  rAja\'ntI a\_sya bhuva\'nasya rodasI a\_sme reta\'H si~nchata\_M yanmanu\'rhitam ..
##6.070.03a##  yo vA\'mR^i\_jave\_ krama\'NAya rodasI\_ marto\' da\_dAsha\' dhiShaNe\_ sa sA\'dhati .
##6.070.03c##  pra pra\_jAbhi\'rjAyate\_ dharma\'Na\_spari\' yu\_voH si\_ktA viShu\'rUpANi\_ savra\'tA ..
##6.070.04a##  ghR^i\_tena\_ dyAvA\'pR^ithi\_vI a\_bhIvR^i\'te ghR^ita\_shriyA\' ghR^ita\_pR^ichA\' ghR^itA\_vR^idhA\' .
##6.070.04c##  u\_rvI pR^i\_thvI ho\'tR^i\_vUrye\' pu\_rohi\'te\_ te idviprA\' ILate su\_mnami\_ShTaye\' ..
##6.070.05a##  madhu\' no\_ dyAvA\'pR^ithi\_vI mi\'mikShatAM madhu\_shchutA\' madhu\_dughe\_ madhu\'vrate .
##6.070.05c##  dadhA\'ne ya\_j~naM dravi\'NaM cha de\_vatA\_ mahi\_ shravo\_ vAja\'ma\_sme su\_vIrya\'m ..
##6.070.06a##  Urja\'M no\_ dyaushcha\' pR^ithi\_vI cha\' pinvatAM pi\_tA mA\_tA vi\'shva\_vidA\' su\_daMsa\'sA .
##6.070.06c##  sa\_Mra\_rA\_Ne roda\'sI vi\_shvasha\'mbhuvA sa\_niM vAja\'M ra\_yima\_sme sami\'nvatAm ..
##6.071.01a##  udu\_ Shya de\_vaH sa\'vi\_tA hi\'ra\_NyayA\' bA\_hU a\'yaMsta\_ sava\'nAya su\_kratu\'H .
##6.071.01c##  ghR^i\_tena\' pA\_NI a\_bhi pru\'ShNute ma\_kho yuvA\' su\_dakSho\_ raja\'so\_ vidha\'rmaNi ..
##6.071.02a##  de\_vasya\' va\_yaM sa\'vi\_tuH savI\'mani\_ shreShThe\' syAma\_ vasu\'nashcha dA\_vane\' .
##6.071.02c##  yo vishva\'sya dvi\_pado\_ yashchatu\'Shpado ni\_vesha\'ne prasa\_ve chAsi\_ bhUma\'naH ..
##6.071.03a##  ada\'bdhebhiH savitaH pA\_yubhi\_ShTvaM shi\_vebhi\'ra\_dya pari\' pAhi no\_ gaya\'m .
##6.071.03c##  hira\'NyajihvaH suvi\_tAya\_ navya\'se\_ rakShA\_ mAki\'rno a\_ghasha\'Msa Ishata ..
##6.071.04a##  udu\_ Shya de\_vaH sa\'vi\_tA damU\'nA\_ hira\'NyapANiH pratido\_Shama\'sthAt .
##6.071.04c##  ayo\'hanuryaja\_to ma\_ndraji\'hva\_ A dA\_shuShe\' suvati\_ bhUri\' vA\_mam ..
##6.071.05a##  udU\' ayA.N upava\_kteva\' bA\_hU hi\'ra\_NyayA\' savi\_tA su\_pratI\'kA .
##6.071.05c##  di\_vo rohA\'MsyaruhatpR^ithi\_vyA arI\'ramatpa\_taya\_tkachchi\_dabhva\'m ..
##6.071.06a##  vA\_mama\_dya sa\'vitarvA\_mamu\_ shvo di\_vedi\'ve vA\_mama\_smabhya\'M sAvIH .
##6.071.06c##  vA\_masya\_ hi kShaya\'sya deva\_ bhUre\'ra\_yA dhi\_yA vA\'ma\_bhAja\'H syAma ..
##6.072.01a##  indrA\'somA\_ mahi\_ tadvA\'M mahi\_tvaM yu\_vaM ma\_hAni\' pratha\_mAni\' chakrathuH .
##6.072.01c##  yu\_vaM sUrya\'M vivi\_dathu\'ryu\_vaM sva1\_\'rvishvA\_ tamA\'MsyahataM ni\_dashcha\' ..
##6.072.02a##  indrA\'somA vA\_saya\'tha u\_ShAsa\_mutsUrya\'M nayatho\_ jyoti\'ShA sa\_ha .
##6.072.02c##  upa\_ dyAM ska\_mbhathu\_H skambha\'ne\_nApra\'thataM pR^ithi\_vIM mA\_tara\_M vi ..
##6.072.03a##  indrA\'somA\_vahi\'ma\_paH pa\'ri\_ShThAM ha\_tho vR^i\_tramanu\' vA\_M dyaura\'manyata .
##6.072.03c##  prArNA\'MsyairayataM na\_dInA\_mA sa\'mu\_drANi\' paprathuH pu\_rUNi\' ..
##6.072.04a##  indrA\'somA pa\_kvamA\_mAsva\_ntarni gavA\_midda\'dhathurva\_kShaNA\'su .
##6.072.04c##  ja\_gR^i\_bhathu\_rana\'pinaddhamAsu\_ rusha\'chchi\_trAsu\_ jaga\'tIShva\_ntaH ..
##6.072.05a##  indrA\'somA yu\_vama\_~Nga taru\'tramapatya\_sAcha\_M shrutya\'M rarAthe .
##6.072.05c##  yu\_vaM shuShma\_M narya\'M charSha\_Nibhya\_H saM vi\'vyathuH pR^itanA\_ShAha\'mugrA ..
##6.073.01a##  yo a\'dri\_bhitpra\'thama\_jA R^i\_tAvA\_ bR^iha\_spati\'rA~Ngira\_so ha\_viShmA\'n .
##6.073.01c##  dvi\_barha\'jmA prAgharma\_satpi\_tA na\_ A roda\'sI vR^iSha\_bho ro\'ravIti ..
##6.073.02a##  janA\'ya chi\_dya Iva\'ta u lo\_kaM bR^iha\_spati\'rde\_vahU\'tau cha\_kAra\' .
##6.073.02c##  ghnanvR^i\_trANi\_ vi puro\' dardarIti\_ jaya\_~nChatrU\'.Nra\_mitrA\'npR^i\_tsu sAha\'n ..
##6.073.03a##  bR^iha\_spati\_H sama\'jaya\_dvasU\'ni ma\_ho vra\_jAngoma\'to de\_va e\_ShaH .
##6.073.03c##  a\_paH siShA\'sa\_nsva1\_\'rapra\'tIto\_ bR^iha\_spati\_rhantya\_mitra\'ma\_rkaiH ..
##6.074.01a##  somA\'rudrA dhA\_raye\'thAmasu\_ryaM1\_\' pra vA\'mi\_ShTayo.ara\'mashnuvantu .
##6.074.01c##  dame\'dame sa\_pta ratnA\_ dadhA\'nA\_ shaM no\' bhUtaM dvi\_pade\_ shaM chatu\'Shpade ..
##6.074.02a##  somA\'rudrA\_ vi vR^i\'hata\_M viShU\'chI\_mamI\'vA\_ yA no\_ gaya\'mAvi\_vesha\' .
##6.074.02c##  A\_re bA\'dhethA\_M nirR^i\'tiM parA\_chaira\_sme bha\_drA sau\'shrava\_sAni\' santu ..
##6.074.03a##  somA\'rudrA yu\_vame\_tAnya\_sme vishvA\' ta\_nUShu\' bheSha\_jAni\' dhattam .
##6.074.03c##  ava\' syataM mu\_~nchata\_M yanno\_ asti\' ta\_nUShu\' ba\_ddhaM kR^i\_tameno\' a\_smat ..
##6.074.04a##  ti\_gmAyu\'dhau ti\_gmahe\'tI su\_shevau\_ somA\'rudrAvi\_ha su mR^i\'LataM naH .
##6.074.04c##  pra no\' mu~nchata\_M varu\'Nasya\_ pAshA\'dgopA\_yata\'M naH sumana\_syamA\'nA ..
##6.075.01a##  jI\_mUta\'syeva bhavati\_ pratI\'ka\_M yadva\_rmI yAti\' sa\_madA\'mu\_pasthe\' .
##6.075.01c##  anA\'viddhayA ta\_nvA\' jaya\_ tvaM sa tvA\_ varma\'No mahi\_mA pi\'partu ..
##6.075.02a##  dhanva\'nA\_ gA dhanva\'nA\_jiM ja\'yema\_ dhanva\'nA tI\_vrAH sa\_mado\' jayema .
##6.075.02c##  dhanu\_H shatro\'rapakA\_maM kR^i\'Noti\_ dhanva\'nA\_ sarvA\'H pra\_disho\' jayema ..
##6.075.03a##  va\_kShyantI\_vedA ga\'nIganti\_ karNa\'M pri\_yaM sakhA\'yaM pariShasvajA\_nA .
##6.075.03c##  yoShe\'va shi~Nkte\_ vita\_tAdhi\_ dhanva\_~njyA i\_yaM sama\'ne pA\_raya\'ntI ..
##6.075.04a##  te A\_chara\'ntI\_ sama\'neva\_ yoShA\' mA\_teva\' pu\_traM bi\'bhR^itAmu\_pasthe\' .
##6.075.04c##  apa\_ shatrU\'nvidhyatAM saMvidA\_ne ArtnI\' i\_me vi\'Shphu\_rantI\' a\_mitrA\'n ..
##6.075.05a##  ba\_hvI\_nAM pi\_tA ba\_hura\'sya pu\_trashchi\_shchA kR^i\'Noti\_ sama\'nAva\_gatya\' .
##6.075.05c##  i\_Shu\_dhiH sa~NkA\_H pR^ita\'nAshcha\_ sarvA\'H pR^i\_ShThe nina\'ddho jayati\_ prasU\'taH ..
##6.075.06a##  rathe\_ tiShTha\'nnayati vA\_jina\'H pu\_ro yatra\'yatra kA\_maya\'te suShAra\_thiH .
##6.075.06c##  a\_bhIshU\'nAM mahi\_mAna\'M panAyata\_ mana\'H pa\_shchAdanu\' yachChanti ra\_shmaya\'H ..
##6.075.07a##  tI\_vrAnghoShA\'nkR^iNvate\_ vR^iSha\'pANa\_yo.ashvA\_ rathe\'bhiH sa\_ha vA\_jaya\'ntaH .
##6.075.07c##  a\_va\_krAma\'nta\_H prapa\'daira\_mitrA\'nkShi\_Nanti\_ shatrU\_.Nrana\'pavyayantaH ..
##6.075.08a##  ra\_tha\_vAha\'naM ha\_vira\'sya\_ nAma\_ yatrAyu\'dha\_M nihi\'tamasya\_ varma\' .
##6.075.08c##  tatrA\_ ratha\_mupa\' sha\_gmaM sa\'dema vi\_shvAhA\' va\_yaM su\'mana\_syamA\'nAH ..
##6.075.09a##  svA\_du\_Sha\_Msada\'H pi\_taro\' vayo\_dhAH kR^i\'chChre\_shrita\_H shaktI\'vanto gabhI\_rAH .
##6.075.09c##  chi\_trase\'nA\_ iShu\'balA\_ amR^i\'dhrAH sa\_tovI\'rA u\_ravo\' vrAtasA\_hAH ..
##6.075.10a##  brAhma\'NAsa\_H pita\'ra\_H somyA\'saH shi\_ve no\_ dyAvA\'pR^ithi\_vI a\'ne\_hasA\' .
##6.075.10c##  pU\_ShA na\'H pAtu duri\_tAdR^i\'tAvR^idho\_ rakShA\_ mAki\'rno a\_ghasha\'Msa Ishata ..
##6.075.11a##  su\_pa\_rNaM va\'ste mR^i\_go a\'syA\_ danto\_ gobhi\_H saMna\'ddhA patati\_ prasU\'tA .
##6.075.11c##  yatrA\_ nara\_H saM cha\_ vi cha\_ drava\'nti\_ tatrA\_smabhya\_miSha\'va\_H sharma\' yaMsan ..
##6.075.12a##  R^ijI\'te\_ pari\' vR^i~Ndhi\_ no.ashmA\' bhavatu nasta\_nUH .
##6.075.12c##  somo\_ adhi\' bravItu\_ no.adi\'ti\_H sharma\' yachChatu ..
##6.075.13a##  A ja\'~Nghanti\_ sAnve\'ShAM ja\_ghanA\_.N upa\' jighnate .
##6.075.13c##  ashvA\'jani\_ prache\'ta\_so.ashvA\'nsa\_matsu\' chodaya ..
##6.075.14a##  ahi\'riva bho\_gaiH parye\'ti bA\_huM jyAyA\' he\_tiM pa\'ri\_bAdha\'mAnaH .
##6.075.14c##  ha\_sta\_ghno vishvA\' va\_yunA\'ni vi\_dvAnpumA\_npumA\'Msa\_M pari\' pAtu vi\_shvata\'H ..
##6.075.15a##  AlA\'ktA\_ yA ruru\'shI\_rShNyatho\_ yasyA\_ ayo\_ mukha\'m .
##6.075.15c##  i\_daM pa\_rjanya\'retasa\_ iShvai\' de\_vyai bR^i\_hannama\'H ..
##6.075.16a##  ava\'sR^iShTA\_ parA\' pata\_ shara\'vye\_ brahma\'saMshite .
##6.075.16c##  gachChA\_mitrA\_npra pa\'dyasva\_ mAmIShA\_M kaM cha\_nochChi\'ShaH ..
##6.075.17a##  yatra\' bA\_NAH sa\_mpata\'nti kumA\_rA vi\'shi\_khA i\'va .
##6.075.17c##  tatrA\' no\_ brahma\'Na\_spati\_radi\'ti\_H sharma\' yachChatu vi\_shvAhA\_ sharma\' yachChatu ..
##6.075.18a##  marmA\'Ni te\_ varma\'NA ChAdayAmi\_ soma\'stvA\_ rAjA\_mR^ite\_nAnu\' vastAm .
##6.075.18c##  u\_rorvarI\'yo\_ varu\'Naste kR^iNotu\_ jaya\'nta\_M tvAnu\' de\_vA ma\'dantu ..
##6.075.19a##  yo na\_H svo ara\'No\_ yashcha\_ niShTyo\_ jighA\'Msati .
##6.075.19c##  de\_vAstaM sarve\' dhUrvantu\_ brahma\_ varma\_ mamAnta\'ram ..
##7.001.01a##  a\_gniM naro\_ dIdhi\'tibhira\_raNyo\_rhasta\'chyutI janayanta prasha\_stam .
##7.001.01c##  dU\_re\_dR^isha\'M gR^i\_hapa\'timatha\_ryum ..
##7.001.02a##  tama\_gnimaste\_ vasa\'vo\_ nyR^i\'Nvansuprati\_chakSha\_mava\'se\_ kuta\'shchit .
##7.001.02c##  da\_kShAyyo\_ yo dama\_ Asa\_ nitya\'H ..
##7.001.03a##  preddho\' agne dIdihi pu\_ro no.aja\'srayA sU\_rmyA\' yaviShTha .
##7.001.03c##  tvAM shashva\'nta\_ upa\' yanti\_ vAjA\'H ..
##7.001.04a##  pra te a\_gnayo\_.agnibhyo\_ vara\_M niH su\_vIrA\'saH shoshuchanta dyu\_manta\'H .
##7.001.04c##  yatrA\_ nara\'H sa\_mAsa\'te sujA\_tAH ..
##7.001.05a##  dA no\' agne dhi\_yA ra\_yiM su\_vIra\'M svapa\_tyaM sa\'hasya prasha\_stam .
##7.001.05c##  na yaM yAvA\_ tara\'ti yAtu\_mAvA\'n ..
##7.001.06a##  upa\_ yameti\' yuva\_tiH su\_dakSha\'M do\_ShA vasto\'rha\_viShma\'tI ghR^i\_tAchI\' .
##7.001.06c##  upa\_ svaina\'ma\_rama\'tirvasU\_yuH ..
##7.001.07a##  vishvA\' a\_gne.apa\' da\_hArA\'tI\_ryebhi\_stapo\'bhi\_rada\'ho\_ jarU\'tham .
##7.001.07c##  pra ni\'sva\_raM chA\'taya\_svAmI\'vAm ..
##7.001.08a##  A yaste\' agna idha\_te anI\'ka\_M vasi\'ShTha\_ shukra\_ dIdi\'va\_H pAva\'ka .
##7.001.08c##  u\_to na\' e\_bhiH sta\_vathai\'ri\_ha syA\'H ..
##7.001.09a##  vi ye te\' agne bheji\_re anI\'ka\_M martA\_ nara\_H pitryA\'saH puru\_trA .
##7.001.09c##  u\_to na\' e\_bhiH su\_manA\' i\_ha syA\'H ..
##7.001.10a##  i\_me naro\' vR^itra\_hatye\'Shu\_ shUrA\_ vishvA\_ ade\'vIra\_bhi sa\'ntu mA\_yAH .
##7.001.10c##  ye me\_ dhiya\'M pa\_naya\'nta prasha\_stAm ..
##7.001.11a##  mA shUne\' agne\_ ni Sha\'dAma nR^i\_NAM mAsheSha\'so\_.avIra\'tA\_ pari\' tvA .
##7.001.11c##  pra\_jAva\'tIShu\_ duryA\'su durya ..
##7.001.12a##  yama\_shvI nitya\'mupa\_yAti\' ya\_j~naM pra\_jAva\'ntaM svapa\_tyaM kShaya\'M naH .
##7.001.12c##  svaja\'nmanA\_ sheSha\'sA vAvR^idhA\_nam ..
##7.001.13a##  pA\_hi no\' agne ra\_kShaso\_ aju\'ShTAtpA\_hi dhU\_rterara\'ruSho aghA\_yoH .
##7.001.13c##  tvA yu\_jA pR^i\'tanA\_yU.Nra\_bhi ShyA\'m ..
##7.001.14a##  seda\_gnira\_gnI.Nratya\'stva\_nyAnyatra\' vA\_jI tana\'yo vI\_LupA\'NiH .
##7.001.14c##  sa\_hasra\'pAthA a\_kSharA\' sa\_meti\' ..
##7.001.15a##  seda\_gniryo va\'nuShya\_to ni\_pAti\' same\_ddhAra\_maMha\'sa uru\_ShyAt .
##7.001.15c##  su\_jA\_tAsa\_H pari\' charanti vI\_rAH ..
##7.001.16a##  a\_yaM so a\_gnirAhu\'taH puru\_trA yamIshA\'na\_H samidi\_ndhe ha\_viShmA\'n .
##7.001.16c##  pari\_ yametya\'dhva\_reShu\_ hotA\' ..
##7.001.17a##  tve a\'gna A\_hava\'nAni\_ bhUrI\'shA\_nAsa\_ A ju\'huyAma\_ nityA\' .
##7.001.17c##  u\_bhA kR^i\_Nvanto\' vaha\_tU mi\_yedhe\' ..
##7.001.18a##  i\_mo a\'gne vI\_tata\'mAni ha\_vyAja\'sro vakShi de\_vatA\'ti\_machCha\' .
##7.001.18c##  prati\' na IM sura\_bhINi\' vyantu ..
##7.001.19a##  mA no\' agne\_.avIra\'te\_ parA\' dA du\_rvAsa\_se.ama\'taye\_ mA no\' a\_syai .
##7.001.19c##  mA na\'H kShu\_dhe mA ra\_kShasa\' R^itAvo\_ mA no\_ dame\_ mA vana\_ A ju\'hUrthAH ..
##7.001.20a##  nU me\_ brahmA\'Nyagna\_ uchCha\'shAdhi\_ tvaM de\'va ma\_ghava\'dbhyaH suShUdaH .
##7.001.20c##  rA\_tau syA\'mo\_bhayA\'sa\_ A te\' yU\_yaM pA\'ta sva\_stibhi\_H sadA\' naH ..
##7.001.21a##  tvama\'gne su\_havo\' ra\_Nvasa\'MdR^iksudI\_tI sU\'no sahaso didIhi .
##7.001.21c##  mA tve sachA\_ tana\'ye\_ nitya\_ A dha\_~NmA vI\_ro a\_smannaryo\_ vi dA\'sIt ..
##7.001.22a##  mA no\' agne durbhR^i\_taye\_ sachai\_Shu de\_veddhe\'Shva\_gniShu\_ pra vo\'chaH .
##7.001.22c##  mA te\' a\_smAndu\'rma\_tayo\' bhR^i\_mAchchi\'dde\_vasya\' sUno sahaso nashanta ..
##7.001.23a##  sa marto\' agne svanIka re\_vAnama\'rtye\_ ya A\'ju\_hoti\' ha\_vyam .
##7.001.23c##  sa de\_vatA\' vasu\_vani\'M dadhAti\_ yaM sU\_rira\_rthI pR^i\_chChamA\'na\_ eti\' ..
##7.001.24a##  ma\_ho no\' agne suvi\_tasya\' vi\_dvAnra\_yiM sU\_ribhya\_ A va\'hA bR^i\_hanta\'m .
##7.001.24c##  yena\' va\_yaM sa\'hasAva\_nmade\_mAvi\'kShitAsa\_ Ayu\'ShA su\_vIrA\'H ..
##7.001.25a##  nU me\_ brahmA\'Nyagna\_ uchCha\'shAdhi\_ tvaM de\'va ma\_ghava\'dbhyaH suShUdaH .
##7.001.25c##  rA\_tau syA\'mo\_bhayA\'sa\_ A te\' yU\_yaM pA\'ta sva\_stibhi\_H sadA\' naH ..
##7.002.01a##  ju\_Shasva\' naH sa\_midha\'magne a\_dya shochA\' bR^i\_hadya\'ja\_taM dhU\_mamR^i\_Nvan .
##7.002.01c##  upa\' spR^isha di\_vyaM sAnu\_ stUpai\_H saM ra\_shmibhi\'statana\_H sUrya\'sya ..
##7.002.02a##  narA\_shaMsa\'sya mahi\_mAna\'meShA\_mupa\' stoShAma yaja\_tasya\' ya\_j~naiH .
##7.002.02c##  ye su\_krata\'va\_H shucha\'yo dhiya\_MdhAH svada\'nti de\_vA u\_bhayA\'ni ha\_vyA ..
##7.002.03a##  I\_Lenya\'M vo\_ asu\'raM su\_dakSha\'ma\_ntardU\_taM roda\'sI satya\_vAcha\'m .
##7.002.03c##  ma\_nu\_Shvada\_gniM manu\'nA\_ sami\'ddha\_M sama\'dhva\_rAya\_ sada\_minma\'hema ..
##7.002.04a##  sa\_pa\_ryavo\_ bhara\'mANA abhi\_j~nu pra vR^i\'~njate\_ nama\'sA ba\_rhira\_gnau .
##7.002.04c##  A\_juhvA\'nA ghR^i\_tapR^i\'ShTha\_M pR^iSha\'dva\_dadhva\'ryavo ha\_viShA\' marjayadhvam ..
##7.002.05a##  svA\_dhyo\_3\_\' vi duro\' deva\_yanto.ashi\'shrayU ratha\_yurde\_vatA\'tA .
##7.002.05c##  pU\_rvI shishu\_M na mA\_tarA\' rihA\_Ne sama\_gruvo\_ na sama\'neShva~njan ..
##7.002.06a##  u\_ta yoSha\'Ne di\_vye ma\_hI na\' u\_ShAsA\_naktA\' su\_dughe\'va dhe\_nuH .
##7.002.06c##  ba\_rhi\_ShadA\' puruhU\_te ma\_ghonI\_ A ya\_j~niye\' suvi\_tAya\' shrayetAm ..
##7.002.07a##  viprA\' ya\_j~neShu\_ mAnu\'SheShu kA\_rU manye\' vAM jA\_tave\'dasA\_ yaja\'dhyai .
##7.002.07c##  U\_rdhvaM no\' adhva\_raM kR^i\'ta\_M have\'Shu\_ tA de\_veShu\' vanatho\_ vAryA\'Ni ..
##7.002.08a##  A bhAra\'tI\_ bhAra\'tIbhiH sa\_joShA\_ iLA\' de\_vairma\'nu\_Shye\'bhira\_gniH .
##7.002.08c##  sara\'svatI sArasva\_tebhi\'ra\_rvAkti\_sro de\_vIrba\_rhiredaM sa\'dantu ..
##7.002.09a##  tanna\'stu\_rIpa\_madha\' poShayi\_tnu deva\' tvaShTa\_rvi ra\'rA\_NaH sya\'sva .
##7.002.09c##  yato\' vI\_raH ka\'rma\_Nya\'H su\_dakSho\' yu\_ktagrA\'vA\_ jAya\'te de\_vakA\'maH ..
##7.002.10a##  vana\'spa\_te.ava\' sR^i\_jopa\' de\_vAna\_gnirha\_viH sha\'mi\_tA sU\'dayAti .
##7.002.10c##  sedu\_ hotA\' sa\_tyata\'ro yajAti\_ yathA\' de\_vAnA\_M jani\'mAni\_ veda\' ..
##7.002.11a##  A yA\'hyagne samidhA\_no a\_rvA~Nindre\'Na de\_vaiH sa\_ratha\'M tu\_rebhi\'H .
##7.002.11c##  ba\_rhirna\' AstA\_madi\'tiH supu\_trA svAhA\' de\_vA a\_mR^itA\' mAdayantAm ..
##7.003.01a##  a\_gniM vo\' de\_vama\_gnibhi\'H sa\_joShA\_ yaji\'ShThaM dU\_tama\'dhva\_re kR^i\'Nudhvam .
##7.003.01c##  yo martye\'Shu\_ nidhru\'virR^i\_tAvA\_ tapu\'rmUrdhA ghR^i\_tAnna\'H pAva\_kaH ..
##7.003.02a##  protha\_dashvo\_ na yava\'se.avi\_Shyanya\_dA ma\_haH sa\_Mvara\'NA\_dvyasthA\'t .
##7.003.02c##  Ada\'sya\_ vAto\_ anu\' vAti sho\_chiradha\' sma te\_ vraja\'naM kR^i\_ShNama\'sti ..
##7.003.03a##  udyasya\' te\_ nava\'jAtasya\_ vR^iShNo.agne\_ chara\'ntya\_jarA\' idhA\_nAH .
##7.003.03c##  achChA\_ dyAma\'ru\_Sho dhU\_ma e\'ti\_ saM dU\_to a\'gna\_ Iya\'se\_ hi de\_vAn ..
##7.003.04a##  vi yasya\' te pR^ithi\_vyAM pAjo\_ ashre\'ttR^i\_Shu yadannA\' sa\_mavR^i\'kta\_ jambhai\'H .
##7.003.04c##  sene\'va sR^i\_ShTA prasi\'tiShTa eti\_ yava\_M na da\'sma ju\_hvA\' vivekShi ..
##7.003.05a##  tamiddo\_ShA tamu\_Shasi\_ yavi\'ShThama\_gnimatya\_M na ma\'rjayanta\_ nara\'H .
##7.003.05c##  ni\_shishA\'nA\_ ati\'thimasya\_ yonau\' dI\_dAya\' sho\_chirAhu\'tasya\_ vR^iShNa\'H ..
##7.003.06a##  su\_sa\_MdR^ikte\' svanIka\_ pratI\'ka\_M vi yadru\_kmo na rocha\'sa upA\_ke .
##7.003.06c##  di\_vo na te\' tanya\_ture\'ti\_ shuShma\'shchi\_tro na sUra\_H prati\' chakShi bhA\_num ..
##7.003.07a##  yathA\' va\_H svAhA\_gnaye\_ dAshe\'ma\_ parILA\'bhirghR^i\_tava\'dbhishcha ha\_vyaiH .
##7.003.07c##  tebhi\'rno agne\_ ami\'tai\_rmaho\'bhiH sha\_taM pU\_rbhirAya\'sIbhi\_rni pA\'hi ..
##7.003.08a##  yA vA\' te\_ santi\' dA\_shuShe\_ adhR^i\'ShTA\_ giro\' vA\_ yAbhi\'rnR^i\_vatI\'ruru\_ShyAH .
##7.003.08c##  tAbhi\'rnaH sUno sahaso\_ ni pA\'hi\_ smatsU\_rI~nja\'ri\_tR^I~njA\'tavedaH ..
##7.003.09a##  niryatpU\_teva\_ svadhi\'ti\_H shuchi\_rgAtsvayA\' kR^i\_pA ta\_nvA\_3\_\' rocha\'mAnaH .
##7.003.09c##  A yo mA\_troru\_shenyo\_ jani\'ShTa deva\_yajyA\'ya su\_kratu\'H pAva\_kaH ..
##7.003.10a##  e\_tA no\' agne\_ saubha\'gA didI\_hyapi\_ kratu\'M su\_cheta\'saM vatema .
##7.003.10c##  vishvA\' sto\_tR^ibhyo\' gR^iNa\_te cha\' santu yU\_yaM pA\'ta sva\_stibhi\_H sadA\' naH ..
##7.004.01a##  pra va\'H shu\_krAya\' bhA\_nave\' bharadhvaM ha\_vyaM ma\_tiM chA\_gnaye\_ supU\'tam .
##7.004.01c##  yo daivyA\'ni\_ mAnu\'ShA ja\_nUMShya\_ntarvishvA\'ni vi\_dmanA\_ jigA\'ti ..
##7.004.02a##  sa gR^itso\' a\_gnistaru\'Nashchidastu\_ yato\_ yavi\'ShTho\_ aja\'niShTa mA\_tuH .
##7.004.02c##  saM yo vanA\' yu\_vate\_ shuchi\'da\_nbhUri\' chi\_dannA\_ samida\'tti sa\_dyaH ..
##7.004.03a##  a\_sya de\_vasya\' sa\_MsadyanI\'ke\_ yaM martA\'saH shye\_taM ja\'gR^i\_bhre .
##7.004.03c##  ni yo gR^ibha\_M pauru\'SheyImu\_vocha\' du\_roka\'ma\_gnirA\_yave\' shushocha ..
##7.004.04a##  a\_yaM ka\_viraka\'viShu\_ prache\'tA\_ marte\'Shva\_gnira\_mR^ito\_ ni dhA\'yi .
##7.004.04c##  sa mA no\_ atra\' juhuraH sahasva\_H sadA\_ tve su\_mana\'saH syAma ..
##7.004.05a##  A yo yoni\'M de\_vakR^i\'taM sa\_sAda\_ kratvA\_ hya1\_\'gnira\_mR^itA\_.N atA\'rIt .
##7.004.05c##  tamoSha\'dhIshcha va\_nina\'shcha\_ garbha\_M bhUmi\'shcha vi\_shvadhA\'yasaM bibharti ..
##7.004.06a##  Ishe\_ hya1\_\'gnira\_mR^ita\'sya\_ bhUre\_rIshe\' rA\_yaH su\_vIrya\'sya\_ dAto\'H .
##7.004.06c##  mA tvA\' va\_yaM sa\'hasAvanna\_vIrA\_ mApsa\'va\_H pari\' ShadAma\_ mAdu\'vaH ..
##7.004.07a##  pa\_ri\_Shadya\_M hyara\'Nasya\_ rekNo\_ nitya\'sya rA\_yaH pata\'yaH syAma .
##7.004.07c##  na sheSho\' agne a\_nyajA\'tama\_styache\'tAnasya\_ mA pa\_tho vi du\'kShaH ..
##7.004.08a##  na\_hi grabhA\_yAra\'NaH su\_shevo\_.anyoda\'ryo\_ mana\'sA\_ manta\_vA u\' .
##7.004.08c##  adhA\' chi\_doka\_H puna\_ritsa e\_tyA no\' vA\_jya\'bhI\_ShALe\'tu\_ navya\'H ..
##7.004.09a##  tvama\'gne vanuShya\_to ni pA\'hi\_ tvamu\' naH sahasAvannava\_dyAt .
##7.004.09c##  saM tvA\' dhvasma\_nvada\_bhye\'tu\_ pAtha\_H saM ra\_yiH spR^i\'ha\_yAyya\'H saha\_srI ..
##7.004.10a##  e\_tA no\' agne\_ saubha\'gA didI\_hyapi\_ kratu\'M su\_cheta\'saM vatema .
##7.004.10c##  vishvA\' sto\_tR^ibhyo\' gR^iNa\_te cha\' santu yU\_yaM pA\'ta sva\_stibhi\_H sadA\' naH ..
##7.005.01a##  prAgnaye\' ta\_vase\' bharadhva\_M gira\'M di\_vo a\'ra\_taye\' pR^ithi\_vyAH .
##7.005.01c##  yo vishve\'ShAma\_mR^itA\'nAmu\_pasthe\' vaishvAna\_ro vA\'vR^i\_dhe jA\'gR^i\_vadbhi\'H ..
##7.005.02a##  pR^i\_ShTo di\_vi dhAyya\_gniH pR^i\'thi\_vyAM ne\_tA sindhU\'nAM vR^iSha\_bhaH stiyA\'nAm .
##7.005.02c##  sa mAnu\'ShIra\_bhi visho\_ vi bhA\'ti vaishvAna\_ro vA\'vR^idhA\_no vare\'Na ..
##7.005.03a##  tvadbhi\_yA visha\' Aya\_nnasi\'knIrasama\_nA jaha\'tI\_rbhoja\'nAni .
##7.005.03c##  vaishvA\'nara pU\_rave\_ shoshu\'chAna\_H puro\_ yada\'gne da\_raya\_nnadI\'deH ..
##7.005.04a##  tava\' tri\_dhAtu\' pR^ithi\_vI u\_ta dyaurvaishvA\'nara vra\_tama\'gne sachanta .
##7.005.04c##  tvaM bhA\_sA roda\'sI\_ A ta\'ta\_nthAja\'sreNa sho\_chiShA\_ shoshu\'chAnaH ..
##7.005.05a##  tvAma\'gne ha\_rito\' vAvashA\_nA gira\'H sachante\_ dhuna\'yo ghR^i\_tAchI\'H .
##7.005.05c##  pati\'M kR^iShTI\_nAM ra\_thya\'M rayI\_NAM vai\'shvAna\_ramu\_ShasA\'M ke\_tumahnA\'m ..
##7.005.06a##  tve a\'su\_ryaM1\_\' vasa\'vo\_ nyR^i\'Nva\_nkratu\_M hi te\' mitramaho ju\_Shanta\' .
##7.005.06c##  tvaM dasyU\_.Nroka\'so agna Aja u\_ru jyoti\'rja\_naya\_nnAryA\'ya ..
##7.005.07a##  sa jAya\'mAnaH para\_me vyo\'manvA\_yurna pAtha\_H pari\' pAsi sa\_dyaH .
##7.005.07c##  tvaM bhuva\'nA ja\_naya\'nna\_bhi kra\_nnapa\'tyAya jAtavedo dasha\_syan ..
##7.005.08a##  tAma\'gne a\_sme iSha\_mera\'yasva\_ vaishvA\'nara dyu\_matI\'M jAtavedaH .
##7.005.08c##  yayA\_ rAdha\_H pinva\'si vishvavAra pR^i\_thu shravo\' dA\_shuShe\_ martyA\'ya ..
##7.005.09a##  taM no\' agne ma\_ghava\'dbhyaH puru\_kShuM ra\_yiM ni vAja\_M shrutya\'M yuvasva .
##7.005.09c##  vaishvA\'nara\_ mahi\' na\_H sharma\' yachCha ru\_drebhi\'ragne\_ vasu\'bhiH sa\_joShA\'H ..
##7.006.01a##  pra sa\_mrAjo\_ asu\'rasya\_ prasha\'stiM pu\_MsaH kR^i\'ShTI\_nAma\'nu\_mAdya\'sya .
##7.006.01c##  indra\'syeva\_ pra ta\_vasa\'skR^i\_tAni\_ vande\' dA\_ruM vanda\'mAno vivakmi ..
##7.006.02a##  ka\_viM ke\_tuM dhA\_siM bhA\_numadre\'rhi\_nvanti\_ shaM rA\_jyaM roda\'syoH .
##7.006.02c##  pu\_ra\_Mda\_rasya\' gI\_rbhirA vi\'vAse\_.agnervra\_tAni\' pU\_rvyA ma\_hAni\' ..
##7.006.03a##  nya\'kra\_tUngra\_thino\' mR^i\_dhravA\'chaH pa\_NI.Nra\'shra\_ddhA.N a\'vR^i\_dhA.N a\'ya\_j~nAn .
##7.006.03c##  prapra\_ tAndasyU\'.Nra\_gnirvi\'vAya\_ pUrva\'shchakA\_rApa\'rA\_.N aya\'jyUn ..
##7.006.04a##  yo a\'pA\_chIne\_ tama\'si\_ mada\'ntI\_H prAchI\'shcha\_kAra\_ nR^ita\'ma\_H shachI\'bhiH .
##7.006.04c##  tamIshA\'na\_M vasvo\' a\_gniM gR^i\'NI\_She.anA\'nataM da\_maya\'ntaM pR^ita\_nyUn ..
##7.006.05a##  yo de\_hyo\_3\_\' ana\'mayadvadha\_snairyo a\_ryapa\'tnIru\_Shasa\'shcha\_kAra\' .
##7.006.05c##  sa ni\_rudhyA\_ nahu\'Sho ya\_hvo a\_gnirvisha\'shchakre bali\_hR^ita\_H saho\'bhiH ..
##7.006.06a##  yasya\_ sharma\_nnupa\_ vishve\_ janA\'sa\_ evai\'sta\_sthuH su\'ma\_tiM bhikSha\'mANAH .
##7.006.06c##  vai\_shvA\_na\_ro vara\_mA roda\'syo\_rAgniH sa\'sAda pi\_troru\_pastha\'m ..
##7.006.07a##  A de\_vo da\'de bu\_dhnyA\_3\_\' vasU\'ni vaishvAna\_ra udi\'tA\_ sUrya\'sya .
##7.006.07c##  A sa\'mu\_drAdava\'rA\_dA para\'smA\_dAgnirda\'de di\_va A pR^i\'thi\_vyAH ..
##7.007.01a##  pra vo\' de\_vaM chi\'tsahasA\_nama\_gnimashva\_M na vA\_jina\'M hiShe\_ namo\'bhiH .
##7.007.01c##  bhavA\' no dU\_to a\'dhva\_rasya\' vi\_dvAntmanA\' de\_veShu\' vivide mi\_tadru\'H ..
##7.007.02a##  A yA\'hyagne pa\_thyA\_3\_\' anu\_ svA ma\_ndro de\_vAnA\'M sa\_khyaM ju\'ShA\_NaH .
##7.007.02c##  A sAnu\_ shuShmai\'rna\_daya\'npR^ithi\_vyA jambhe\'bhi\_rvishva\'mu\_shadha\_gvanA\'ni ..
##7.007.03a##  prA\_chIno\' ya\_j~naH sudhi\'ta\_M hi ba\_rhiH prI\'NI\_te a\_gnirI\'Li\_to na hotA\' .
##7.007.03c##  A mA\_tarA\' vi\_shvavA\'re huvA\_no yato\' yaviShTha jaj~ni\_She su\_sheva\'H ..
##7.007.04a##  sa\_dyo a\'dhva\_re ra\'thi\_raM ja\'nanta\_ mAnu\'ShAso\_ viche\'taso\_ ya e\'ShAm .
##7.007.04c##  vi\_shAma\'dhAyi vi\_shpati\'rduro\_Ne\_3\_\'.agnirma\_ndro madhu\'vachA R^i\_tAvA\' ..
##7.007.05a##  asA\'di vR^i\_to vahni\'rAjaga\_nvAna\_gnirbra\_hmA nR^i\_Shada\'ne vidha\_rtA .
##7.007.05c##  dyaushcha\_ yaM pR^i\'thi\_vI vA\'vR^i\_dhAte\_ A yaM hotA\_ yaja\'ti vi\_shvavA\'ram ..
##7.007.06a##  e\_te dyu\_mnebhi\_rvishva\_mAti\'ranta\_ mantra\_M ye vAra\_M naryA\_ ata\'kShan .
##7.007.06c##  pra ye visha\'sti\_ranta\_ shroSha\'mANA\_ A ye me\' a\_sya dIdha\'yannR^i\_tasya\' ..
##7.007.07a##  nU tvAma\'gna Imahe\_ vasi\'ShThA IshA\_naM sU\'no sahaso\_ vasU\'nAm .
##7.007.07c##  iSha\'M sto\_tR^ibhyo\' ma\_ghava\'dbhya AnaDyU\_yaM pA\'ta sva\_stibhi\_H sadA\' naH ..
##7.008.01a##  i\_ndhe rAjA\_ sama\_ryo namo\'bhi\_ryasya\_ pratI\'ka\_mAhu\'taM ghR^i\_tena\' .
##7.008.01c##  naro\' ha\_vyebhi\'rILate sa\_bAdha\_ Agniragra\' u\_ShasA\'mashochi ..
##7.008.02a##  a\_yamu\_ Shya suma\'hA.N avedi\_ hotA\' ma\_ndro manu\'Sho ya\_hvo a\_gniH .
##7.008.02c##  vi bhA a\'kaH sasR^ijA\_naH pR^i\'thi\_vyAM kR^i\_ShNapa\'vi\_roSha\'dhIbhirvavakShe ..
##7.008.03a##  kayA\' no agne\_ vi va\'saH suvR^i\_ktiM kAmu\' sva\_dhAmR^i\'NavaH sha\_syamA\'naH .
##7.008.03c##  ka\_dA bha\'vema\_ pata\'yaH sudatra rA\_yo va\_ntAro\' du\_ShTara\'sya sA\_dhoH ..
##7.008.04a##  praprA\_yama\_gnirbha\'ra\_tasya\' shR^iNve\_ vi yatsUryo\_ na rocha\'te bR^i\_hadbhAH .
##7.008.04c##  a\_bhi yaH pU\_ruM pR^ita\'nAsu ta\_sthau dyu\'tA\_no daivyo\_ ati\'thiH shushocha ..
##7.008.05a##  asa\_nnittve A\_hava\'nAni\_ bhUri\_ bhuvo\_ vishve\'bhiH su\_manA\_ anI\'kaiH .
##7.008.05c##  stu\_tashchi\'dagne shR^iNviShe gR^iNA\_naH sva\_yaM va\'rdhasva ta\_nva\'M sujAta ..
##7.008.06a##  i\_daM vacha\'H shata\_sAH saMsa\'hasra\_muda\_gnaye\' janiShIShTa dvi\_barhA\'H .
##7.008.06c##  shaM yatsto\_tR^ibhya\' A\_paye\_ bhavA\'ti dyu\_mada\'mIva\_chAta\'naM rakSho\_hA ..
##7.008.07a##  nU tvAma\'gna Imahe\_ vasi\'ShThA IshA\_naM sU\'no sahaso\_ vasU\'nAm .
##7.008.07c##  iSha\'M sto\_tR^ibhyo\' ma\_ghava\'dbhya AnaDyU\_yaM pA\'ta sva\_stibhi\_H sadA\' naH ..
##7.009.01a##  abo\'dhi jA\_ra u\_ShasA\'mu\_pasthA\_ddhotA\' ma\_ndraH ka\_vita\'maH pAva\_kaH .
##7.009.01c##  dadhA\'ti ke\_tumu\_bhaya\'sya ja\_ntorha\_vyA de\_veShu\_ dravi\'NaM su\_kR^itsu\' ..
##7.009.02a##  sa su\_kratu\_ryo vi dura\'H paNI\_nAM pu\'nA\_no a\_rkaM pu\'ru\_bhoja\'saM naH .
##7.009.02c##  hotA\' ma\_ndro vi\_shAM damU\'nAsti\_rastamo\' dadR^ishe rA\_myANA\'m ..
##7.009.03a##  amU\'raH ka\_viradi\'tirvi\_vasvA\'nsusa\_Msanmi\_tro ati\'thiH shi\_vo na\'H .
##7.009.03c##  chi\_trabhA\'nuru\_ShasA\'M bhA\_tyagre\_.apAM garbha\'H pra\_sva1\_\' A vi\'vesha ..
##7.009.04a##  I\_Lenyo\' vo\_ manu\'Sho yu\_geShu\' samana\_gA a\'shuchajjA\_tave\'dAH .
##7.009.04c##  su\_sa\_MdR^ishA\' bhA\_nunA\_ yo vi\_bhAti\_ prati\_ gAva\'H samidhA\_naM bu\'dhanta ..
##7.009.05a##  agne\' yA\_hi dU\_tyaM1\_\' mA ri\'ShaNyo de\_vA.N achChA\' brahma\_kR^itA\' ga\_Nena\' .
##7.009.05c##  sara\'svatIM ma\_ruto\' a\_shvinA\_po yakShi\' de\_vAnra\'tna\_dheyA\'ya\_ vishvA\'n ..
##7.009.06a##  tvAma\'gne samidhA\_no vasi\'ShTho\_ jarU\'thaM ha\_nyakShi\' rA\_ye pura\'Mdhim .
##7.009.06c##  pu\_ru\_NI\_thA jA\'tavedo jarasva yU\_yaM pA\'ta sva\_stibhi\_H sadA\' naH ..
##7.010.01a##  u\_Sho na jA\_raH pR^i\_thu pAjo\' ashre\_ddavi\'dyuta\_ddIdya\_chChoshu\'chAnaH .
##7.010.01c##  vR^iShA\_ hari\_H shuchi\_rA bhA\'ti bhA\_sA dhiyo\' hinvA\_na u\'sha\_tIra\'jIgaH ..
##7.010.02a##  sva1\_\'rNa vasto\'ru\_ShasA\'marochi ya\_j~naM ta\'nvA\_nA u\_shijo\_ na manma\' .
##7.010.02c##  a\_gnirjanmA\'ni de\_va A vi vi\_dvAndra\_vaddU\_to de\'va\_yAvA\_ vani\'ShThaH ..
##7.010.03a##  achChA\_ giro\' ma\_tayo\' deva\_yantI\'ra\_gniM ya\'nti\_ dravi\'Na\_M bhikSha\'mANAH .
##7.010.03c##  su\_sa\_MdR^isha\'M su\_pratI\'ka\_M sva~ncha\'M havya\_vAha\'mara\_tiM mAnu\'ShANAm ..
##7.010.04a##  indra\'M no agne\_ vasu\'bhiH sa\_joShA\' ru\_draM ru\_drebhi\_rA va\'hA bR^i\_hanta\'m .
##7.010.04c##  A\_di\_tyebhi\_radi\'tiM vi\_shvaja\'nyA\_M bR^iha\_spati\_mR^ikva\'bhirvi\_shvavA\'ram ..
##7.010.05a##  ma\_ndraM hotA\'ramu\_shijo\_ yavi\'ShThama\_gniM visha\' ILate adhva\_reShu\' .
##7.010.05c##  sa hi kShapA\'vA\_.N abha\'vadrayI\_NAmata\'ndro dU\_to ya\_jathA\'ya de\_vAn ..
##7.011.01a##  ma\_hA.N a\'syadhva\_rasya\' prake\_to na R^i\_te tvada\_mR^itA\' mAdayante .
##7.011.01c##  A vishve\'bhiH sa\_ratha\'M yAhi de\_vairnya\'gne\_ hotA\' pratha\_maH sa\'de\_ha ..
##7.011.02a##  tvAmI\'Late aji\_raM dU\_tyA\'ya ha\_viShma\'nta\_H sada\_minmAnu\'ShAsaH .
##7.011.02c##  yasya\' de\_vairAsa\'do ba\_rhira\_gne.ahA\'nyasmai su\_dinA\' bhavanti ..
##7.011.03a##  trishchi\'da\_ktoH pra chi\'kitu\_rvasU\'ni\_ tve a\_ntardA\_shuShe\_ martyA\'ya .
##7.011.03c##  ma\_nu\_Shvada\'gna i\_ha ya\'kShi de\_vAnbhavA\' no dU\_to a\'bhishasti\_pAvA\' ..
##7.011.04a##  a\_gnirI\'she bR^iha\_to a\'dhva\_rasyA\_gnirvishva\'sya ha\_viSha\'H kR^i\_tasya\' .
##7.011.04c##  kratu\_M hya\'sya\_ vasa\'vo ju\_ShantAthA\' de\_vA da\'dhire havya\_vAha\'m ..
##7.011.05a##  Agne\' vaha havi\_radyA\'ya de\_vAnindra\'jyeShThAsa i\_ha mA\'dayantAm .
##7.011.05c##  i\_maM ya\_j~naM di\_vi de\_veShu\' dhehi yU\_yaM pA\'ta sva\_stibhi\_H sadA\' naH ..
##7.012.01a##  aga\'nma ma\_hA nama\'sA\_ yavi\'ShTha\_M yo dI\_dAya\_ sami\'ddha\_H sve du\'ro\_Ne .
##7.012.01c##  chi\_trabhA\'nu\_M roda\'sI a\_ntaru\_rvI svA\'hutaM vi\_shvata\'H pra\_tya~ncha\'m ..
##7.012.02a##  sa ma\_hnA vishvA\' duri\_tAni\' sA\_hvAna\_gniH ShTa\'ve\_ dama\_ A jA\_tave\'dAH .
##7.012.02c##  sa no\' rakShiShadduri\_tAda\'va\_dyAda\_smAngR^i\'Na\_ta u\_ta no\' ma\_ghona\'H ..
##7.012.03a##  tvaM varu\'Na u\_ta mi\_tro a\'gne\_ tvAM va\'rdhanti ma\_tibhi\_rvasi\'ShThAH .
##7.012.03c##  tve vasu\' suShaNa\_nAni\' santu yU\_yaM pA\'ta sva\_stibhi\_H sadA\' naH ..
##7.013.01a##  prAgnaye\' vishva\_shuche\' dhiya\_Mdhe\'.asura\_ghne manma\' dhI\_tiM bha\'radhvam .
##7.013.01c##  bhare\' ha\_virna ba\_rhiShi\' prINA\_no vai\'shvAna\_rAya\_ yata\'ye matI\_nAm ..
##7.013.02a##  tvama\'gne sho\_chiShA\_ shoshu\'chAna\_ A roda\'sI apR^iNA\_ jAya\'mAnaH .
##7.013.02c##  tvaM de\_vA.N a\_bhisha\'steramu~ncho\_ vaishvA\'nara jAtavedo mahi\_tvA ..
##7.013.03a##  jA\_to yada\'gne\_ bhuva\'nA\_ vyakhya\'H pa\_shUnna go\_pA irya\_H pari\'jmA .
##7.013.03c##  vaishvA\'nara\_ brahma\'Ne vinda gA\_tuM yU\_yaM pA\'ta sva\_stibhi\_H sadA\' naH ..
##7.014.01a##  sa\_midhA\' jA\_tave\'dase de\_vAya\' de\_vahU\'tibhiH .
##7.014.01c##  ha\_virbhi\'H shu\_krasho\'chiShe nama\_svino\' va\_yaM dA\'shemA\_gnaye\' ..
##7.014.02a##  va\_yaM te\' agne sa\_midhA\' vidhema va\_yaM dA\'shema suShTu\_tI ya\'jatra .
##7.014.02c##  va\_yaM ghR^i\_tenA\'dhvarasya hotarva\_yaM de\'va ha\_viShA\' bhadrashoche ..
##7.014.03a##  A no\' de\_vebhi\_rupa\' de\_vahU\'ti\_magne\' yA\_hi vaSha\'TkR^itiM juShA\_NaH .
##7.014.03c##  tubhya\'M de\_vAya\_ dAsha\'taH syAma yU\_yaM pA\'ta sva\_stibhi\_H sadA\' naH ..
##7.015.01a##  u\_pa\_sadyA\'ya mI\_LhuSha\' A\_sye\' juhutA ha\_viH .
##7.015.01c##  yo no\_ nedi\'ShTha\_mApya\'m ..
##7.015.02a##  yaH pa~ncha\' charSha\_NIra\_bhi ni\'Sha\_sAda\_ dame\'dame .
##7.015.02c##  ka\_virgR^i\_hapa\'ti\_ryuvA\' ..
##7.015.03a##  sa no\_ vedo\' a\_mAtya\'ma\_gnI ra\'kShatu vi\_shvata\'H .
##7.015.03c##  u\_tAsmAnpA\_tvaMha\'saH ..
##7.015.04a##  nava\_M nu stoma\'ma\_gnaye\' di\_vaH shye\_nAya\' jIjanam .
##7.015.04c##  vasva\'H ku\_vidva\_nAti\' naH ..
##7.015.05a##  spA\_rhA yasya\_ shriyo\' dR^i\_she ra\_yirvI\_rava\'to yathA .
##7.015.05c##  agre\' ya\_j~nasya\_ shocha\'taH ..
##7.015.06a##  semAM ve\'tu\_ vaSha\'TkR^itima\_gnirju\'Shata no\_ gira\'H .
##7.015.06c##  yaji\'ShTho havya\_vAha\'naH ..
##7.015.07a##  ni tvA\' nakShya vishpate dyu\_manta\'M deva dhImahi .
##7.015.07c##  su\_vIra\'magna Ahuta ..
##7.015.08a##  kShapa\' u\_srashcha\' dIdihi sva\_gnaya\_stvayA\' va\_yam .
##7.015.08c##  su\_vIra\_stvama\'sma\_yuH ..
##7.015.09a##  upa\' tvA sA\_taye\_ naro\_ viprA\'so yanti dhI\_tibhi\'H .
##7.015.09c##  upAkSha\'rA saha\_sriNI\' ..
##7.015.10a##  a\_gnI rakShA\'Msi sedhati shu\_krasho\'chi\_rama\'rtyaH .
##7.015.10c##  shuchi\'H pAva\_ka IDya\'H ..
##7.015.11a##  sa no\_ rAdhA\_MsyA bha\_reshA\'naH sahaso yaho .
##7.015.11c##  bhaga\'shcha dAtu\_ vArya\'m ..
##7.015.12a##  tvama\'gne vI\_rava\_dyasho\' de\_vashcha\' savi\_tA bhaga\'H .
##7.015.12c##  diti\'shcha dAti\_ vArya\'m ..
##7.015.13a##  agne\_ rakShA\' No\_ aMha\'sa\_H prati\' Shma deva\_ rISha\'taH .
##7.015.13c##  tapi\'ShThaira\_jaro\' daha ..
##7.015.14a##  adhA\' ma\_hI na\_ Aya\_syanA\'dhR^iShTo\_ nR^ipI\'taye .
##7.015.14c##  pUrbha\'vA sha\_tabhu\'jiH ..
##7.015.15a##  tvaM na\'H pA\_hyaMha\'so\_ doShA\'vastaraghAya\_taH .
##7.015.15c##  divA\_ nakta\'madAbhya ..
##7.016.01a##  e\_nA vo\' a\_gniM nama\'so\_rjo napA\'ta\_mA hu\'ve .
##7.016.01c##  pri\_yaM cheti\'ShThamara\_tiM sva\'dhva\_raM vishva\'sya dU\_tama\_mR^ita\'m ..
##7.016.02a##  sa yo\'jate aru\_ShA vi\_shvabho\'jasA\_ sa du\'drava\_tsvA\'hutaH .
##7.016.02c##  su\_brahmA\' ya\_j~naH su\_shamI\_ vasU\'nAM de\_vaM rAdho\_ janA\'nAm ..
##7.016.03a##  uda\'sya sho\_chira\'sthAdA\_juhvA\'nasya mI\_LhuSha\'H .
##7.016.03c##  uddhU\_mAso\' aru\_ShAso\' divi\_spR^isha\_H sama\_gnimi\'ndhate\_ nara\'H ..
##7.016.04a##  taM tvA\' dU\_taM kR^i\'Nmahe ya\_shasta\'maM de\_vA.N A vI\_taye\' vaha .
##7.016.04c##  vishvA\' sUno sahaso marta\_bhoja\'nA\_ rAsva\_ tadyattvema\'he ..
##7.016.05a##  tvama\'gne gR^i\_hapa\'ti\_stvaM hotA\' no adhva\_re .
##7.016.05c##  tvaM potA\' vishvavAra\_ prache\'tA\_ yakShi\_ veShi\' cha\_ vArya\'m ..
##7.016.06a##  kR^i\_dhi ratna\_M yaja\'mAnAya sukrato\_ tvaM hi ra\'tna\_dhA asi\' .
##7.016.06c##  A na\' R^i\_te shi\'shIhi\_ vishva\'mR^i\_tvija\'M su\_shaMso\_ yashcha\_ dakSha\'te ..
##7.016.07a##  tve a\'gne svAhuta pri\_yAsa\'H santu sU\_raya\'H .
##7.016.07c##  ya\_ntAro\_ ye ma\_ghavA\'no\_ janA\'nAmU\_rvAndaya\'nta\_ gonA\'m ..
##7.016.08a##  yeShA\_miLA\' ghR^i\_taha\'stA duro\_Na A.N api\' prA\_tA ni\_ShIda\'ti .
##7.016.08c##  tA.NstrA\'yasva sahasya dru\_ho ni\_do yachChA\' na\_H sharma\' dIrgha\_shrut ..
##7.016.09a##  sa ma\_ndrayA\' cha ji\_hvayA\_ vahni\'rA\_sA vi\_duShTa\'raH .
##7.016.09c##  agne\' ra\_yiM ma\_ghava\'dbhyo na\_ A va\'ha ha\_vyadA\'tiM cha sUdaya ..
##7.016.10a##  ye rAdhA\'Msi\_ dada\_tyashvyA\' ma\_ghA kAme\'na\_ shrava\'so ma\_haH .
##7.016.10c##  tA.N aMha\'saH pipR^ihi pa\_rtR^ibhi\_ShTvaM sha\_taM pU\_rbhirya\'viShThya ..
##7.016.11a##  de\_vo vo\' draviNo\_dAH pU\_rNAM vi\'vaShTyA\_sicha\'m .
##7.016.11c##  udvA\' si\_~nchadhva\_mupa\' vA pR^iNadhva\_mAdidvo\' de\_va o\'hate ..
##7.016.12a##  taM hotA\'ramadhva\_rasya\_ prache\'tasa\_M vahni\'M de\_vA a\'kR^iNvata .
##7.016.12c##  dadhA\'ti\_ ratna\'M vidha\_te su\_vIrya\'ma\_gnirjanA\'ya dA\_shuShe\' ..
##7.017.01 ##  agne\_ bhava\' suSha\_midhA\_ sami\'ddha u\_ta ba\_rhiru\'rvi\_yA vi stR^i\'NItAm ..
##7.017.02 ##  u\_ta dvAra\' usha\_tIrvi shra\'yantAmu\_ta de\_vA.N u\'sha\_ta A va\'he\_ha ..
##7.017.03 ##  agne\' vI\_hi ha\_viShA\_ yakShi\' de\_vAnsva\'dhva\_rA kR^i\'Nuhi jAtavedaH ..
##7.017.04 ##  sva\_dhva\_rA ka\'rati jA\_tave\'dA\_ yakSha\'dde\_vA.N a\_mR^itA\'npi\_praya\'chcha ..
##7.017.05 ##  vaMsva\_ vishvA\_ vAryA\'Ni prachetaH sa\_tyA bha\'vantvA\_shiSho\' no a\_dya ..
##7.017.06 ##  tvAmu\_ te da\'dhire havya\_vAha\'M de\_vAso\' agna U\_rja A napA\'tam ..
##7.017.07 ##  te te\' de\_vAya\_ dAsha\'taH syAma ma\_ho no\_ ratnA\_ vi da\'dha iyA\_naH ..
##7.018.01a##  tve ha\_ yatpi\_tara\'shchinna indra\_ vishvA\' vA\_mA ja\'ri\_tAro\_ asa\'nvan .
##7.018.01c##  tve gAva\'H su\_dughA\_stve hyashvA\_stvaM vasu\' devaya\_te vani\'ShThaH ..
##7.018.02a##  rAje\'va\_ hi jani\'bhi\_H kSheShye\_vAva\_ dyubhi\'ra\_bhi vi\_duShka\_viH san .
##7.018.02c##  pi\_shA giro\' maghava\_ngobhi\_rashvai\'stvAya\_taH shi\'shIhi rA\_ye a\_smAn ..
##7.018.03a##  i\_mA u\' tvA paspR^idhA\_nAso\_ atra\' ma\_ndrA giro\' deva\_yantI\_rupa\' sthuH .
##7.018.03c##  a\_rvAchI\' te pa\_thyA\' rA\_ya e\'tu\_ syAma\' te suma\_tAvi\'ndra\_ sharma\'n ..
##7.018.04a##  dhe\_nuM na tvA\' sU\_yava\'se\_ dudu\'kSha\_nnupa\_ brahmA\'Ni sasR^ije\_ vasi\'ShThaH .
##7.018.04c##  tvAminme\_ gopa\'ti\_M vishva\' A\_hA na\_ indra\'H suma\_tiM ga\_ntvachCha\' ..
##7.018.05a##  arNA\'Msi chitpaprathA\_nA su\_dAsa\_ indro\' gA\_dhAnya\'kR^iNotsupA\_rA .
##7.018.05c##  shardha\'ntaM shi\_myumu\_chatha\'sya\_ navya\_H shApa\_M sindhU\'nAmakR^iNo\_dasha\'stIH ..
##7.018.06a##  pu\_ro\_LA ittu\_rvasho\_ yakShu\'rAsIdrA\_ye matsyA\'so\_ nishi\'tA\_ apI\'va .
##7.018.06c##  shru\_ShTiM cha\'kru\_rbhR^iga\'vo dru\_hyava\'shcha\_ sakhA\_ sakhA\'yamatara\_dviShU\'choH ..
##7.018.07a##  A pa\_kthAso\' bhalA\_naso\' bhana\_ntAli\'nAso viShA\_Nina\'H shi\_vAsa\'H .
##7.018.07c##  A yo.ana\'yatsadha\_mA Arya\'sya ga\_vyA tR^itsu\'bhyo ajaganyu\_dhA nR^In ..
##7.018.08a##  du\_rA\_dhyo\_3\_\' adi\'tiM sre\_vaya\'nto.ache\_taso\_ vi ja\'gR^ibhre\_ paru\'ShNIm .
##7.018.08c##  ma\_hnAvi\'vyakpR^ithi\_vIM patya\'mAnaH pa\_shuShka\_vira\'shaya\_chchAya\'mAnaH ..
##7.018.09a##  I\_yurartha\_M na nya\_rthaM paru\'ShNImA\_shushcha\_neda\'bhipi\_tvaM ja\'gAma .
##7.018.09c##  su\_dAsa\_ indra\'H su\_tukA\'.N a\_mitrA\_nara\'ndhaya\_nmAnu\'She\_ vadhri\'vAchaH ..
##7.018.10a##  I\_yurgAvo\_ na yava\'sA\_dago\'pA yathAkR^i\_tama\_bhi mi\_traM chi\_tAsa\'H .
##7.018.10c##  pR^ishni\'gAva\_H pR^ishni\'nipreShitAsaH shru\_ShTiM cha\'krurni\_yuto\_ ranta\'yashcha ..
##7.018.11a##  eka\'M cha\_ yo vi\'Msha\_tiM cha\' shrava\_syA vai\'ka\_rNayo\_rjanA\_nrAjA\_ nyasta\'H .
##7.018.11c##  da\_smo na sadma\_nni shi\'shAti ba\_rhiH shUra\_H sarga\'makR^iNo\_dindra\' eShAm ..
##7.018.12a##  adha\' shru\_taM ka\_vaSha\'M vR^i\_ddhama\_psvanu\' dru\_hyuM ni vR^i\'Na\_gvajra\'bAhuH .
##7.018.12c##  vR^i\_NA\_nA atra\' sa\_khyAya\' sa\_khyaM tvA\_yanto\_ ye ama\'da\_nnanu\' tvA ..
##7.018.13a##  vi sa\_dyo vishvA\' dR^iMhi\_tAnye\'ShA\_mindra\_H pura\_H saha\'sA sa\_pta da\'rdaH .
##7.018.13c##  vyAna\'vasya\_ tR^itsa\'ve\_ gaya\'M bhA\_gjeShma\' pU\_ruM vi\_dathe\' mR^i\_dhravA\'cham ..
##7.018.14a##  ni ga\_vyavo.ana\'vo dru\_hyava\'shcha Sha\_ShTiH sha\_tA su\'Shupu\_H ShaT sa\_hasrA\' .
##7.018.14c##  Sha\_ShTirvI\_rAso\_ adhi\_ ShaDdu\'vo\_yu vishvedindra\'sya vI\_ryA\' kR^i\_tAni\' ..
##7.018.15a##  indre\'Nai\_te tR^itsa\'vo\_ vevi\'ShANA\_ Apo\_ na sR^i\_ShTA a\'dhavanta\_ nIchI\'H .
##7.018.15c##  du\_rmi\_trAsa\'H prakala\_vinmimA\'nA ja\_hurvishvA\'ni\_ bhoja\'nA su\_dAse\' ..
##7.018.16a##  a\_rdhaM vI\_rasya\' shR^ita\_pAma\'ni\_ndraM parA\_ shardha\'ntaM nunude a\_bhi kShAm .
##7.018.16c##  indro\' ma\_nyuM ma\'nyu\_myo\' mimAya bhe\_je pa\_tho va\'rta\_niM patya\'mAnaH ..
##7.018.17a##  A\_dhreNa\' chi\_ttadveka\'M chakAra si\_Mhya\'M chi\_tpetve\'nA jaghAna .
##7.018.17c##  ava\' sra\_ktIrve\_shyA\'vR^ishcha\_dindra\_H prAya\'chCha\_dvishvA\_ bhoja\'nA su\_dAse\' ..
##7.018.18a##  shashva\'nto\_ hi shatra\'vo rAra\_dhuShTe\' bhe\_dasya\' chi\_chChardha\'to vinda\_ randhi\'m .
##7.018.18c##  martA\_.N ena\'H stuva\_to yaH kR^i\_Noti\' ti\_gmaM tasmi\_nni ja\'hi\_ vajra\'mindra ..
##7.018.19a##  Ava\_dindra\'M ya\_munA\_ tR^itsa\'vashcha\_ prAtra\' bhe\_daM sa\_rvatA\'tA muShAyat .
##7.018.19c##  a\_jAsa\'shcha\_ shigra\'vo\_ yakSha\'vashcha ba\_liM shI\_rShANi\' jabhru\_rashvyA\'ni ..
##7.018.20a##  na ta\' indra suma\_tayo\_ na rAya\'H sa\_MchakShe\_ pUrvA\' u\_Shaso\_ na nUtnA\'H .
##7.018.20c##  deva\'kaM chinmAnyamA\_naM ja\'gha\_nthAva\_ tmanA\' bR^iha\_taH shamba\'raM bhet ..
##7.018.21a##  pra ye gR^i\_hAdama\'madustvA\_yA pa\'rAsha\_raH sha\_tayA\'tu\_rvasi\'ShThaH .
##7.018.21c##  na te\' bho\_jasya\' sa\_khyaM mR^i\'Sha\_ntAdhA\' sU\_ribhya\'H su\_dinA\_ vyu\'chChAn ..
##7.018.22a##  dve naptu\'rde\_vava\'taH sha\_te gordvA rathA\' va\_dhUma\'ntA su\_dAsa\'H .
##7.018.22c##  arha\'nnagne paijava\_nasya\_ dAna\_M hote\'va\_ sadma\_ parye\'mi\_ rebha\'n ..
##7.018.23a##  cha\_tvAro\' mA paijava\_nasya\_ dAnA\_H smaddi\'ShTayaH kR^isha\_nino\' nire\_ke .
##7.018.23c##  R^i\_jrAso\' mA pR^ithivi\_ShThAH su\_dAsa\'sto\_kaM to\_kAya\_ shrava\'se vahanti ..
##7.018.24a##  yasya\_ shravo\_ roda\'sI a\_ntaru\_rvI shI\_rShNeshI\'rShNe viba\_bhAjA\' vibha\_ktA .
##7.018.24c##  sa\_ptedindra\_M na sra\_vato\' gR^iNanti\_ ni yu\'dhyAma\_dhima\'shishAda\_bhIke\' ..
##7.018.25a##  i\_maM na\'ro marutaH sashcha\_tAnu\_ divo\'dAsa\_M na pi\_tara\'M su\_dAsa\'H .
##7.018.25c##  a\_vi\_ShTanA\' paijava\_nasya\_ keta\'M dU\_NAsha\'M kSha\_trama\_jara\'M duvo\_yu ..
##7.019.01a##  yasti\_gmashR^i\'~Ngo vR^iSha\_bho na bhI\_ma eka\'H kR^i\_ShTIshchyA\_vaya\'ti\_ pra vishvA\'H .
##7.019.01c##  yaH shashva\'to\_ adA\'shuSho\_ gaya\'sya praya\_ntAsi\_ suShvi\'tarAya\_ veda\'H ..
##7.019.02a##  tvaM ha\_ tyadi\'ndra\_ kutsa\'mAva\_H shushrU\'ShamANasta\_nvA\' sama\_rye .
##7.019.02c##  dAsa\_M yachChuShNa\_M kuya\'va\_M nya\'smA\_ ara\'ndhaya Arjune\_yAya\_ shikSha\'n ..
##7.019.03a##  tvaM dhR^i\'ShNo dhR^iSha\_tA vI\_taha\'vya\_M prAvo\_ vishvA\'bhirU\_tibhi\'H su\_dAsa\'m .
##7.019.03c##  pra pauru\'kutsiM tra\_sada\'syumAva\_H kShetra\'sAtA vR^itra\_hatye\'Shu pU\_rum ..
##7.019.04a##  tvaM nR^ibhi\'rnR^imaNo de\_vavI\'tau\_ bhUrI\'Ni vR^i\_trA ha\'ryashva haMsi .
##7.019.04c##  tvaM ni dasyu\_M chumu\'ri\_M dhuni\_M chAsvA\'payo da\_bhIta\'ye su\_hantu\' ..
##7.019.05a##  tava\' chyau\_tnAni\' vajrahasta\_ tAni\_ nava\_ yatpuro\' nava\_tiM cha\' sa\_dyaH .
##7.019.05c##  ni\_vesha\'ne shatata\_mAvi\'veShI\_raha\'~ncha vR^i\_traM namu\'chimu\_tAha\'n ..
##7.019.06a##  sanA\_ tA ta\' indra\_ bhoja\'nAni rA\_taha\'vyAya dA\_shuShe\' su\_dAse\' .
##7.019.06c##  vR^iShNe\' te\_ harI\_ vR^iSha\'NA yunajmi\_ vyantu\_ brahmA\'Ni purushAka\_ vAja\'m ..
##7.019.07a##  mA te\' a\_syAM sa\'hasAva\_npari\'ShTAva\_ghAya\' bhUma harivaH parA\_dai .
##7.019.07c##  trAya\'sva no.avR^i\_kebhi\_rvarU\'thai\_stava\' pri\_yAsa\'H sU\_riShu\' syAma ..
##7.019.08a##  pri\_yAsa\_ itte\' maghavanna\_bhiShTau\_ naro\' madema shara\_Ne sakhA\'yaH .
##7.019.08c##  ni tu\_rvasha\_M ni yAdva\'M shishIhyatithi\_gvAya\_ shaMsya\'M kari\_Shyan ..
##7.019.09a##  sa\_dyashchi\_nnu te ma\'ghavanna\_bhiShTau\_ nara\'H shaMsantyuktha\_shAsa\' u\_kthA .
##7.019.09c##  ye te\_ have\'bhi\_rvi pa\_NI.NradA\'shanna\_smAnvR^i\'NIShva\_ yujyA\'ya\_ tasmai\' ..
##7.019.10a##  e\_te stomA\' na\_rAM nR^i\'tama\_ tubhya\'masma\_drya\'~ncho\_ dada\'to ma\_ghAni\' .
##7.019.10c##  teShA\'mindra vR^itra\_hatye\' shi\_vo bhU\_H sakhA\' cha\_ shUro\'.avi\_tA cha\' nR^i\_NAm ..
##7.019.11a##  nU i\'ndra shUra\_ stava\'mAna U\_tI brahma\'jUtasta\_nvA\' vAvR^idhasva .
##7.019.11c##  upa\' no\_ vAjA\'nmimI\_hyupa\_ stInyU\_yaM pA\'ta sva\_stibhi\_H sadA\' naH ..
##7.020.01a##  u\_gro ja\'j~ne vI\_ryA\'ya sva\_dhAvA\_~nchakri\_rapo\_ naryo\_ yatka\'ri\_Shyan .
##7.020.01c##  jagmi\_ryuvA\' nR^i\_Shada\'na\_mavo\'bhistrA\_tA na\_ indra\_ ena\'so ma\_hashchi\'t ..
##7.020.02a##  hantA\' vR^i\_tramindra\_H shUshu\'vAna\_H prAvI\_nnu vI\_ro ja\'ri\_tAra\'mU\_tI .
##7.020.02c##  kartA\' su\_dAse\_ aha\_ vA u\' lo\_kaM dAtA\_ vasu\_ muhu\_rA dA\_shuShe\' bhUt ..
##7.020.03a##  yu\_dhmo a\'na\_rvA kha\'ja\_kR^itsa\_madvA\_ shUra\'H satrA\_ShADja\_nuShe\_maShA\'LhaH .
##7.020.03c##  vyA\'sa\_ indra\_H pR^ita\'nA\_H svojA\_ adhA\_ vishva\'M shatrU\_yanta\'M jaghAna ..
##7.020.04a##  u\_bhe chi\'dindra\_ roda\'sI mahi\_tvA pa\'prAtha\_ tavi\'ShIbhistuviShmaH .
##7.020.04c##  ni vajra\_mindro\_ hari\'vA\_nmimi\'kSha\_nsamandha\'sA\_ made\'Shu\_ vA u\'vocha ..
##7.020.05a##  vR^iShA\' jajAna\_ vR^iSha\'Na\_M raNA\'ya\_ tamu\' chi\_nnArI\_ narya\'M sasUva .
##7.020.05c##  pra yaH se\'nA\_nIradha\_ nR^ibhyo\_ astI\_naH satvA\' ga\_veSha\'Na\_H sa dhR^i\_ShNuH ..
##7.020.06a##  nU chi\_tsa bhre\'Shate\_ jano\_ na re\'Sha\_nmano\_ yo a\'sya gho\_ramA\_vivA\'sAt .
##7.020.06c##  ya\_j~nairya indre\_ dadha\'te\_ duvA\'Msi\_ kShaya\_tsa rA\_ya R^i\'ta\_pA R^i\'te\_jAH ..
##7.020.07a##  yadi\'ndra\_ pUrvo\_ apa\'rAya\_ shikSha\_nnaya\_jjyAyA\_nkanI\'yaso de\_ShNam .
##7.020.07c##  a\_mR^ita\_ itparyA\'sIta dU\_ramA chi\'tra\_ chitrya\'M bharA ra\_yiM na\'H ..
##7.020.08a##  yasta\' indra pri\_yo jano\_ dadA\'sha\_dasa\'nnire\_ke a\'driva\_H sakhA\' te .
##7.020.08c##  va\_yaM te\' a\_syAM su\'ma\_tau chani\'ShThA\_H syAma\_ varU\'the\_ aghna\'to\_ nR^ipI\'tau ..
##7.020.09a##  e\_Sha stomo\' achikrada\_dvR^iShA\' ta u\_ta stA\_murma\'ghavannakrapiShTa .
##7.020.09c##  rA\_yaskAmo\' jari\_tAra\'M ta\_ Aga\_ntvama\_~Nga sha\'kra\_ vasva\_ A sha\'ko naH ..
##7.020.10a##  sa na\' indra\_ tvaya\'tAyA i\_She dhA\_stmanA\' cha\_ ye ma\_ghavA\'no ju\_nanti\' .
##7.020.10c##  vasvI\_ Shu te\' jari\_tre a\'stu sha\_ktiryU\_yaM pA\'ta sva\_stibhi\_H sadA\' naH ..
##7.021.01a##  asA\'vi de\_vaM goR^i\'jIka\_mandho\_ nya\'smi\_nnindro\' ja\_nuShe\'muvocha .
##7.021.01c##  bodhA\'masi tvA haryashva ya\_j~nairbodhA\' na\_H stoma\_mandha\'so\_ made\'Shu ..
##7.021.02a##  pra ya\'nti ya\_j~naM vi\_paya\'nti ba\_rhiH so\'ma\_mAdo\' vi\_dathe\' du\_dhravA\'chaH .
##7.021.02c##  nyu\' bhriyante ya\_shaso\' gR^i\_bhAdA dU\_ra+u\'pabdo\_ vR^iSha\'No nR^i\_ShAcha\'H ..
##7.021.03a##  tvami\'ndra\_ sravi\'ta\_vA a\_paska\_H pari\'ShThitA\_ ahi\'nA shUra pU\_rvIH .
##7.021.03c##  tvadvA\'vakre ra\_thyo\_3\_\' na dhenA\_ reja\'nte\_ vishvA\' kR^i\_trimA\'Ni bhI\_ShA ..
##7.021.04a##  bhI\_mo vi\'ve\_ShAyu\'dhebhireShA\_mapA\'Msi\_ vishvA\_ naryA\'Ni vi\_dvAn .
##7.021.04c##  indra\_H puro\_ jarhR^i\'ShANo\_ vi dU\'dho\_dvi vajra\'hasto mahi\_nA ja\'ghAna ..
##7.021.05a##  na yA\_tava\' indra jUjuvurno\_ na vanda\'nA shaviShTha ve\_dyAbhi\'H .
##7.021.05c##  sa sha\'rdhada\_ryo viShu\'Nasya ja\_ntormA shi\_shnade\'vA\_ api\' gurR^i\_taM na\'H ..
##7.021.06a##  a\_bhi kratve\'ndra bhU\_radha\_ jmanna te\' vivya~Nmahi\_mAna\_M rajA\'Msi .
##7.021.06c##  svenA\_ hi vR^i\_traM shava\'sA ja\_ghantha\_ na shatru\_ranta\'M vividadyu\_dhA te\' ..
##7.021.07a##  de\_vAshchi\'tte asu\_ryA\'ya\_ pUrve.anu\' kSha\_trAya\' mamire\_ sahA\'Msi .
##7.021.07c##  indro\' ma\_ghAni\' dayate vi\_Shahyendra\_M vAja\'sya johuvanta sA\_tau ..
##7.021.08a##  kI\_rishchi\_ddhi tvAmava\'se ju\_hAveshA\'namindra\_ saubha\'gasya\_ bhUre\'H .
##7.021.08c##  avo\' babhUtha shatamUte a\_sme a\'bhikSha\_ttustvAva\'to varU\_tA ..
##7.021.09a##  sakhA\'yasta indra vi\_shvaha\' syAma namovR^i\_dhAso\' mahi\_nA ta\'rutra .
##7.021.09c##  va\_nvantu\' smA\_ te.ava\'sA samI\_ke\_3\_\'.abhI\'tima\_ryo va\_nuShA\_M shavA\'Msi ..
##7.021.10a##  sa na\' indra\_ tvaya\'tAyA i\_She dhA\_stmanA\' cha\_ ye ma\_ghavA\'no ju\_nanti\' .
##7.021.10c##  vasvI\_ Shu te\' jari\_tre a\'stu sha\_ktiryU\_yaM pA\'ta sva\_stibhi\_H sadA\' naH ..
##7.022.01a##  pibA\_ soma\'mindra\_ manda\'tu tvA\_ yaM te\' su\_ShAva\' harya\_shvAdri\'H .
##7.022.01c##  so\_turbA\_hubhyA\_M suya\'to\_ nArvA\' ..
##7.022.02a##  yaste\_ mado\_ yujya\_shchAru\_rasti\_ yena\' vR^i\_trANi\' haryashva\_ haMsi\' .
##7.022.02c##  sa tvAmi\'ndra prabhUvaso mamattu ..
##7.022.03a##  bodhA\_ su me\' maghava\_nvAcha\_memAM yAM te\_ vasi\'ShTho\_ archa\'ti\_ prasha\'stim .
##7.022.03c##  i\_mA brahma\' sadha\_mAde\' juShasva ..
##7.022.04a##  shru\_dhI hava\'M vipipA\_nasyAdre\_rbodhA\_ vipra\_syArcha\'to manI\_ShAm .
##7.022.04c##  kR^i\_ShvA duvA\_Msyanta\'mA\_ sache\_mA ..
##7.022.05a##  na te\_ giro\_ api\' mR^iShye tu\_rasya\_ na su\'ShTu\_tima\'su\_rya\'sya vi\_dvAn .
##7.022.05c##  sadA\' te\_ nAma\' svayasho vivakmi ..
##7.022.06a##  bhUri\_ hi te\_ sava\'nA\_ mAnu\'SheShu\_ bhUri\' manI\_ShI ha\'vate\_ tvAmit .
##7.022.06c##  mAre a\_smanma\'ghava\_~njyokka\'H ..
##7.022.07a##  tubhyedi\_mA sava\'nA shUra\_ vishvA\_ tubhya\_M brahmA\'Ni\_ vardha\'nA kR^iNomi .
##7.022.07c##  tvaM nR^ibhi\_rhavyo\' vi\_shvadhA\'si ..
##7.022.08a##  nU chi\_nnu te\_ manya\'mAnasya da\_smoda\'shnuvanti mahi\_mAna\'mugra .
##7.022.08c##  na vI\_rya\'mindra te\_ na rAdha\'H ..
##7.022.09a##  ye cha\_ pUrva\_ R^iSha\'yo\_ ye cha\_ nUtnA\_ indra\_ brahmA\'Ni ja\_naya\'nta\_ viprA\'H .
##7.022.09c##  a\_sme te\' santu sa\_khyA shi\_vAni\' yU\_yaM pA\'ta sva\_stibhi\_H sadA\' naH ..
##7.023.01a##  udu\_ brahmA\'Nyairata shrava\_syendra\'M sama\_rye ma\'hayA vasiShTha .
##7.023.01c##  A yo vishvA\'ni\_ shava\'sA ta\_tAno\'pashro\_tA ma\_ Iva\'to\_ vachA\'Msi ..
##7.023.02a##  ayA\'mi\_ ghoSha\' indra de\_vajA\'mirira\_jyanta\_ yachChu\_rudho\_ vivA\'chi .
##7.023.02c##  na\_hi svamAyu\'shchiki\_te jane\'Shu\_ tAnIdaMhA\_Msyati\' parShya\_smAn ..
##7.023.03a##  yu\_je ratha\'M ga\_veSha\'Na\_M hari\'bhyA\_mupa\_ brahmA\'Ni jujuShA\_Nama\'sthuH .
##7.023.03c##  vi bA\'dhiShTa\_ sya roda\'sI mahi\_tvendro\' vR^i\_trANya\'pra\_tI ja\'gha\_nvAn ..
##7.023.04a##  Apa\'shchitpipyuH sta\_ryo\_3\_\' na gAvo\_ nakSha\'nnR^i\_taM ja\'ri\_tAra\'sta indra .
##7.023.04c##  yA\_hi vA\_yurna ni\_yuto\' no\_ achChA\_ tvaM hi dhI\_bhirdaya\'se\_ vi vAjA\'n ..
##7.023.05a##  te tvA\_ madA\' indra mAdayantu shu\_ShmiNa\'M tuvi\_rAdha\'saM jari\_tre .
##7.023.05c##  eko\' deva\_trA daya\'se\_ hi martA\'na\_smi~nChU\'ra\_ sava\'ne mAdayasva ..
##7.023.06a##  e\_vedindra\_M vR^iSha\'Na\_M vajra\'bAhu\_M vasi\'ShThAso a\_bhya\'rchantya\_rkaiH .
##7.023.06c##  sa na\'H stu\_to vI\_rava\'ddhAtu\_ goma\'dyU\_yaM pA\'ta sva\_stibhi\_H sadA\' naH ..
##7.024.01a##  yoni\'ShTa indra\_ sada\'ne akAri\_ tamA nR^ibhi\'H puruhUta\_ pra yA\'hi .
##7.024.01c##  aso\_ yathA\' no.avi\_tA vR^i\_dhe cha\_ dado\_ vasU\'ni ma\_mada\'shcha\_ somai\'H ..
##7.024.02a##  gR^i\_bhI\_taM te\_ mana\' indra dvi\_barhA\'H su\_taH soma\_H pari\'ShiktA\_ madhU\'ni .
##7.024.02c##  visR^i\'ShTadhenA bharate suvR^i\_ktiri\_yamindra\_M johu\'vatI manI\_ShA ..
##7.024.03a##  A no\' di\_va A pR^i\'thi\_vyA R^i\'jIShinni\_daM ba\_rhiH so\'ma\_peyA\'ya yAhi .
##7.024.03c##  vaha\'ntu tvA\_ hara\'yo ma\_drya\'~nchamA~NgU\_ShamachChA\' ta\_vasa\_M madA\'ya ..
##7.024.04a##  A no\_ vishvA\'bhirU\_tibhi\'H sa\_joShA\_ brahma\' juShA\_No ha\'ryashva yAhi .
##7.024.04c##  varI\'vR^ija\_tsthavi\'rebhiH sushiprA\_sme dadha\_dvR^iSha\'Na\_M shuShma\'mindra ..
##7.024.05a##  e\_Sha stomo\' ma\_ha u\_grAya\_ vAhe\' dhu\_rI\_3\_\'vAtyo\_ na vA\_jaya\'nnadhAyi .
##7.024.05c##  indra\' tvA\_yama\_rka I\'TTe\_ vasU\'nAM di\_vI\'va\_ dyAmadhi\' na\_H shroma\'taM dhAH ..
##7.024.06a##  e\_vA na\' indra\_ vArya\'sya pUrdhi\_ pra te\' ma\_hIM su\'ma\_tiM ve\'vidAma .
##7.024.06c##  iSha\'M pinva ma\_ghava\'dbhyaH su\_vIrA\'M yU\_yaM pA\'ta sva\_stibhi\_H sadA\' naH ..
##7.025.01a##  A te\' ma\_ha i\'ndro\_tyu\'gra\_ sama\'nyavo\_ yatsa\_mara\'nta\_ senA\'H .
##7.025.01c##  patA\'ti di\_dyunnarya\'sya bA\_hvormA te\_ mano\' viShva\_drya1\_\'gvi chA\'rIt ..
##7.025.02a##  ni du\_rga i\'ndra shnathihya\_mitrA\'.N a\_bhi ye no\_ martA\'so a\_manti\' .
##7.025.02c##  A\_re taM shaMsa\'M kR^iNuhi nini\_tsorA no\' bhara sa\_mbhara\'Na\_M vasU\'nAm ..
##7.025.03a##  sha\_taM te\' shiprinnU\_taya\'H su\_dAse\' sa\_hasra\_M shaMsA\' u\_ta rA\_tira\'stu .
##7.025.03c##  ja\_hi vadha\'rva\_nuSho\_ martya\'syA\_sme dyu\_mnamadhi\_ ratna\'M cha dhehi ..
##7.025.04a##  tvAva\'to\_ hI\'ndra\_ kratve\_ asmi\_ tvAva\'to.avi\_tuH shU\'ra rA\_tau .
##7.025.04c##  vishvedahA\'ni taviShIva ugra\_.N oka\'H kR^iNuShva harivo\_ na ma\'rdhIH ..
##7.025.05a##  kutsA\' e\_te harya\'shvAya shU\_Shamindre\_ saho\' de\_vajU\'tamiyA\_nAH .
##7.025.05c##  sa\_trA kR^i\'dhi su\_hanA\' shUra vR^i\_trA va\_yaM taru\'trAH sanuyAma\_ vAja\'m ..
##7.025.06a##  e\_vA na\' indra\_ vArya\'sya pUrdhi\_ pra te\' ma\_hIM su\'ma\_tiM ve\'vidAma .
##7.025.06c##  iSha\'M pinva ma\_ghava\'dbhyaH su\_vIrA\'M yU\_yaM pA\'ta sva\_stibhi\_H sadA\' naH ..
##7.026.01a##  na soma\_ indra\_masu\'to mamAda\_ nAbra\'hmANo ma\_ghavA\'naM su\_tAsa\'H .
##7.026.01c##  tasmA\' u\_kthaM ja\'naye\_ yajjujo\'ShannR^i\_vannavI\'yaH shR^i\_Nava\_dyathA\' naH ..
##7.026.02a##  u\_kthau\'kthe\_ soma\_ indra\'M mamAda nI\_thenI\'the ma\_ghavA\'naM su\_tAsa\'H .
##7.026.02c##  yadI\'M sa\_bAdha\'H pi\_tara\_M na pu\_trAH sa\'mA\_nada\'kShA\_ ava\'se\_ hava\'nte ..
##7.026.03a##  cha\_kAra\_ tA kR^i\_Nava\'nnU\_nama\_nyA yAni\' bru\_vanti\' ve\_dhasa\'H su\_teShu\' .
##7.026.03c##  janI\'riva\_ pati\_reka\'H samA\_no ni mA\'mR^ije\_ pura\_ indra\_H su sarvA\'H ..
##7.026.04a##  e\_vA tamA\'huru\_ta shR^i\'Nva\_ indra\_ eko\' vibha\_ktA ta\_raNi\'rma\_ghAnA\'m .
##7.026.04c##  mi\_tha\_stura\' U\_tayo\_ yasya\' pU\_rvIra\_sme bha\_drANi\' sashchata pri\_yANi\' ..
##7.026.05a##  e\_vA vasi\'ShTha\_ indra\'mU\_taye\_ nR^InkR^i\'ShTI\_nAM vR^i\'Sha\_bhaM su\_te gR^i\'NAti .
##7.026.05c##  sa\_ha\_sriNa\_ upa\' no mAhi\_ vAjA\'nyU\_yaM pA\'ta sva\_stibhi\_H sadA\' naH ..
##7.027.01a##  indra\_M naro\' ne\_madhi\'tA havante\_ yatpAryA\' yu\_naja\'te\_ dhiya\_stAH .
##7.027.01c##  shUro\_ nR^iShA\'tA\_ shava\'sashchakA\_na A goma\'ti vra\_je bha\'jA\_ tvaM na\'H ..
##7.027.02a##  ya i\'ndra\_ shuShmo\' maghavante\_ asti\_ shikShA\_ sakhi\'bhyaH puruhUta\_ nR^ibhya\'H .
##7.027.02c##  tvaM hi dR^i\_LhA ma\'ghava\_nviche\'tA\_ apA\' vR^idhi\_ pari\'vR^ita\_M na rAdha\'H ..
##7.027.03a##  indro\_ rAjA\_ jaga\'tashcharShaNI\_nAmadhi\_ kShami\_ viShu\'rUpa\_M yadasti\' .
##7.027.03c##  tato\' dadAti dA\_shuShe\_ vasU\'ni\_ choda\_drAdha\_ upa\'stutashchida\_rvAk ..
##7.027.04a##  nU chi\'nna\_ indro\' ma\_ghavA\_ sahU\'tI dA\_no vAja\_M ni ya\'mate na U\_tI .
##7.027.04c##  anU\'nA\_ yasya\_ dakShi\'NA pI\_pAya\' vA\_maM nR^ibhyo\' a\_bhivI\'tA\_ sakhi\'bhyaH ..
##7.027.05a##  nU i\'ndra rA\_ye vari\'vaskR^idhI na\_ A te\_ mano\' vavR^ityAma ma\_ghAya\' .
##7.027.05c##  goma\_dashvA\'va\_dratha\'va\_dvyanto\' yU\_yaM pA\'ta sva\_stibhi\_H sadA\' naH ..
##7.028.01a##  brahmA\' Na i\_ndropa\' yAhi vi\_dvAna\_rvA~ncha\'ste\_ hara\'yaH santu yu\_ktAH .
##7.028.01c##  vishve\' chi\_ddhi tvA\' vi\_hava\'nta\_ martA\' a\_smAka\_michChR^i\'Nuhi vishvaminva ..
##7.028.02a##  hava\'M ta indra mahi\_mA vyA\'na\_Dbrahma\_ yatpAsi\' shavasi\_nnR^iShI\'NAm .
##7.028.02c##  A yadvajra\'M dadhi\_She hasta\' ugra gho\_raH sankratvA\' janiShThA\_ aShA\'LhaH ..
##7.028.03a##  tava\_ praNI\'tIndra\_ johu\'vAnA\_nsaM yannR^Inna roda\'sI ni\_netha\' .
##7.028.03c##  ma\_he kSha\_trAya\_ shava\'se\_ hi ja\_j~ne.atU\'tujiM chi\_ttUtu\'jirashishnat ..
##7.028.04a##  e\_bhirna\' i\_ndrAha\'bhirdashasya durmi\_trAso\_ hi kShi\_taya\_H pava\'nte .
##7.028.04c##  prati\_ yachchaShTe\_ anR^i\'tamane\_nA ava\' dvi\_tA varu\'No mA\_yI na\'H sAt ..
##7.028.05a##  vo\_chemedindra\'M ma\_ghavA\'namenaM ma\_ho rA\_yo rAdha\'so\_ yaddada\'nnaH .
##7.028.05c##  yo archa\'to\_ brahma\'kR^iti\_mavi\'ShTho yU\_yaM pA\'ta sva\_stibhi\_H sadA\' naH ..
##7.029.01a##  a\_yaM soma\' indra\_ tubhya\'M sunva\_ A tu pra yA\'hi hariva\_stado\'kAH .
##7.029.01c##  pibA\_ tva1\_\'sya suShu\'tasya\_ chAro\_rdado\' ma\_ghAni\' maghavanniyA\_naH ..
##7.029.02a##  brahma\'nvIra\_ brahma\'kR^itiM juShA\_No\'.arvAchI\_no hari\'bhiryAhi\_ tUya\'m .
##7.029.02c##  a\_sminnU\_ Shu sava\'ne mAdaya\_svopa\_ brahmA\'Ni shR^iNava i\_mA na\'H ..
##7.029.03a##  kA te\' a\_styara\'MkR^itiH sU\_ktaiH ka\_dA nU\_naM te\' maghavandAshema .
##7.029.03c##  vishvA\' ma\_tIrA ta\'tane tvA\_yAdhA\' ma indra shR^iNavo\_ have\_mA ..
##7.029.04a##  u\_to ghA\_ te pu\'ru\_ShyA\_3\_\' idA\'sa\_nyeShA\_M pUrve\'ShA\_mashR^i\'No\_rR^iShI\'NAm .
##7.029.04c##  adhA\_haM tvA\' maghava~njohavImi\_ tvaM na\' indrAsi\_ prama\'tiH pi\_teva\' ..
##7.029.05a##  vo\_chemedindra\'M ma\_ghavA\'namenaM ma\_ho rA\_yo rAdha\'so\_ yaddada\'nnaH .
##7.029.05c##  yo archa\'to\_ brahma\'kR^iti\_mavi\'ShTho yU\_yaM pA\'ta sva\_stibhi\_H sadA\' naH ..
##7.030.01a##  A no\' deva\_ shava\'sA yAhi shuShmi\_nbhavA\' vR^i\_dha i\'ndra rA\_yo a\_sya .
##7.030.01c##  ma\_he nR^i\_mNAya\' nR^ipate suvajra\_ mahi\' kSha\_trAya\_ pauMsyA\'ya shUra ..
##7.030.02a##  hava\'nta u tvA\_ havya\_M vivA\'chi ta\_nUShu\_ shUrA\_H sUrya\'sya sA\_tau .
##7.030.02c##  tvaM vishve\'Shu\_ senyo\_ jane\'Shu\_ tvaM vR^i\_trANi\' randhayA su\_hantu\' ..
##7.030.03a##  ahA\_ yadi\'ndra su\_dinA\' vyu\_chChAndadho\_ yatke\_tumu\'pa\_maM sa\_matsu\' .
##7.030.03c##  nya1\_\'gniH sI\'da\_dasu\'ro\_ na hotA\' huvA\_no atra\' su\_bhagA\'ya de\_vAn ..
##7.030.04a##  va\_yaM te ta\' indra\_ ye cha\' deva\_ stava\'nta shUra\_ dada\'to ma\_ghAni\' .
##7.030.04c##  yachChA\' sU\_ribhya\' upa\_maM varU\'thaM svA\_bhuvo\' jara\_NAma\'shnavanta ..
##7.030.05a##  vo\_chemedindra\'M ma\_ghavA\'namenaM ma\_ho rA\_yo rAdha\'so\_ yaddada\'nnaH .
##7.030.05c##  yo archa\'to\_ brahma\'kR^iti\_mavi\'ShTho yU\_yaM pA\'ta sva\_stibhi\_H sadA\' naH ..
##7.031.01a##  pra va\_ indrA\'ya\_ mAda\'na\_M harya\'shvAya gAyata .
##7.031.01c##  sakhA\'yaH soma\_pAvne\' ..
##7.031.02a##  shaMsedu\_kthaM su\_dAna\'va u\_ta dyu\_kShaM yathA\_ nara\'H .
##7.031.02c##  cha\_kR^i\_mA sa\_tyarA\'dhase ..
##7.031.03a##  tvaM na\' indra vAja\_yustvaM ga\_vyuH sha\'takrato .
##7.031.03c##  tvaM hi\'raNya\_yurva\'so ..
##7.031.04a##  va\_yami\'ndra tvA\_yavo\_.abhi pra No\'numo vR^iShan .
##7.031.04c##  vi\_ddhI tva1\_\'sya no\' vaso ..
##7.031.05a##  mA no\' ni\_de cha\_ vakta\'ve\_.aryo ra\'ndhI\_rarA\'vNe .
##7.031.05c##  tve api\_ kratu\_rmama\' ..
##7.031.06a##  tvaM varmA\'si sa\_pratha\'H puroyo\_dhashcha\' vR^itrahan .
##7.031.06c##  tvayA\_ prati\' bruve yu\_jA ..
##7.031.07a##  ma\_hA.N u\_tAsi\_ yasya\_ te.anu\' sva\_dhAva\'rI\_ saha\'H .
##7.031.07c##  ma\_mnAte\' indra\_ roda\'sI ..
##7.031.08a##  taM tvA\' ma\_rutva\'tI\_ pari\_ bhuva\_dvANI\' sa\_yAva\'rI .
##7.031.08c##  nakSha\'mANA sa\_ha dyubhi\'H ..
##7.031.09a##  U\_rdhvAsa\_stvAnvinda\'vo\_ bhuva\'nda\_smamupa\_ dyavi\' .
##7.031.09c##  saM te\' namanta kR^i\_ShTaya\'H ..
##7.031.10a##  pra vo\' ma\_he ma\'hi\_vR^idhe\' bharadhva\_M prache\'tase\_ pra su\'ma\_tiM kR^i\'Nudhvam .
##7.031.10c##  visha\'H pU\_rvIH pra cha\'rA charShaNi\_prAH ..
##7.031.11a##  u\_ru\_vyacha\'se ma\_hine\' suvR^i\_ktimindrA\'ya\_ brahma\' janayanta\_ viprA\'H .
##7.031.11c##  tasya\' vra\_tAni\_ na mi\'nanti\_ dhIrA\'H ..
##7.031.12a##  indra\_M vANI\_ranu\'ttamanyume\_va sa\_trA rAjA\'naM dadhire\_ saha\'dhyai .
##7.031.12c##  harya\'shvAya barhayA\_ samA\_pIn ..
##7.032.01a##  mo Shu tvA\' vA\_ghata\'shcha\_nAre a\_smanni rI\'raman .
##7.032.01c##  A\_rAttA\'chchitsadha\_mAda\'M na\_ A ga\'hI\_ha vA\_ sannupa\' shrudhi ..
##7.032.02a##  i\_me hi te\' brahma\_kR^ita\'H su\_te sachA\_ madhau\_ na makSha\_ Asa\'te .
##7.032.02c##  indre\_ kAma\'M jari\_tAro\' vasU\_yavo\_ rathe\_ na pAda\_mA da\'dhuH ..
##7.032.03 ##  rA\_yaskA\'mo\_ vajra\'hastaM su\_dakShi\'NaM pu\_tro na pi\_tara\'M huve ..
##7.032.04a##  i\_ma indrA\'ya sunvire\_ somA\'so\_ dadhyA\'shiraH .
##7.032.04c##  tA.N A madA\'ya vajrahasta pI\_taye\_ hari\'bhyAM yA\_hyoka\_ A ..
##7.032.05a##  shrava\_chChrutka\'rNa Iyate\_ vasU\'nA\_M nU chi\'nno mardhiSha\_dgira\'H .
##7.032.05c##  sa\_dyashchi\_dyaH sa\_hasrA\'Ni sha\_tA dada\_nnaki\_rditsa\'nta\_mA mi\'nat ..
##7.032.06a##  sa vI\_ro apra\'tiShkuta\_ indre\'Na shUshuve\_ nR^ibhi\'H .
##7.032.06c##  yaste\' gabhI\_rA sava\'nAni vR^itrahansu\_notyA cha\_ dhAva\'ti ..
##7.032.07a##  bhavA\_ varU\'thaM maghavanma\_ghonA\_M yatsa\_majA\'si\_ shardha\'taH .
##7.032.07c##  vi tvAha\'tasya\_ veda\'naM bhajema\_hyA dU\_NAsho\' bharA\_ gaya\'m ..
##7.032.08a##  su\_notA\' soma\_pAvne\_ soma\_mindrA\'ya va\_jriNe\' .
##7.032.08c##  pacha\'tA pa\_ktIrava\'se kR^iNu\_dhvamitpR^i\_NannitpR^i\'Na\_te maya\'H ..
##7.032.09a##  mA sre\'dhata somino\_ dakSha\'tA ma\_he kR^i\'Nu\_dhvaM rA\_ya A\_tuje\' .
##7.032.09c##  ta\_raNi\_rijja\'yati\_ kSheti\_ puShya\'ti\_ na de\_vAsa\'H kava\_tnave\' ..
##7.032.10a##  naki\'H su\_dAso\_ ratha\_M paryA\'sa\_ na rI\'ramat .
##7.032.10c##  indro\_ yasyA\'vi\_tA yasya\' ma\_ruto\_ gama\_tsa goma\'ti vra\_je ..
##7.032.11a##  gama\_dvAja\'M vA\_jaya\'nnindra\_ martyo\_ yasya\_ tvama\'vi\_tA bhuva\'H .
##7.032.11c##  a\_smAka\'M bodhyavi\_tA rathA\'nAma\_smAka\'M shUra nR^i\_NAm ..
##7.032.12a##  udinnva\'sya richya\_teM.asho\_ dhana\_M na ji\_gyuSha\'H .
##7.032.12c##  ya indro\_ hari\'vA\_nna da\'bhanti\_ taM ripo\_ dakSha\'M dadhAti so\_mini\' ..
##7.032.13a##  mantra\_makha\'rva\_M sudhi\'taM su\_pesha\'sa\_M dadhA\'ta ya\_j~niye\_ShvA .
##7.032.13c##  pU\_rvIshcha\_na prasi\'tayastaranti\_ taM ya indre\_ karma\'NA\_ bhuva\'t ..
##7.032.14a##  kastami\'ndra\_ tvAva\'su\_mA martyo\' dadharShati .
##7.032.14c##  shra\_ddhA itte\' maghava\_npArye\' di\_vi vA\_jI vAja\'M siShAsati ..
##7.032.15a##  ma\_ghona\'H sma vR^itra\_hatye\'Shu chodaya\_ ye dada\'ti pri\_yA vasu\' .
##7.032.15c##  tava\_ praNI\'tI haryashva sU\_ribhi\_rvishvA\' tarema duri\_tA ..
##7.032.16a##  tavedi\'ndrAva\_maM vasu\_ tvaM pu\'Shyasi madhya\_mam .
##7.032.16c##  sa\_trA vishva\'sya para\_masya\' rAjasi\_ naki\'ShTvA\_ goShu\' vR^iNvate ..
##7.032.17a##  tvaM vishva\'sya dhana\_dA a\'si shru\_to ya I\_M bhava\'ntyA\_jaya\'H .
##7.032.17c##  tavA\_yaM vishva\'H puruhUta\_ pArthi\'vo.ava\_syurnAma\' bhikShate ..
##7.032.18a##  yadi\'ndra\_ yAva\'ta\_stvame\_tAva\'da\_hamIshI\'ya .
##7.032.18c##  sto\_tAra\_middi\'dhiSheya radAvaso\_ na pA\'pa\_tvAya\' rAsIya ..
##7.032.19a##  shikShe\'ya\_minma\'haya\_te di\_vedi\'ve rA\_ya A ku\'hachi\_dvide\' .
##7.032.19c##  na\_hi tvada\_nyanma\'ghavanna\_ Apya\_M vasyo\_ asti\' pi\_tA cha\_na ..
##7.032.20a##  ta\_raNi\_ritsi\'ShAsati\_ vAja\_M pura\'MdhyA yu\_jA .
##7.032.20c##  A va\_ indra\'M puruhU\_taM na\'me gi\_rA ne\_miM taShTe\'va su\_drva\'m ..
##7.032.21a##  na du\'HShTu\_tI martyo\' vindate\_ vasu\_ na sredha\'ntaM ra\_yirna\'shat .
##7.032.21c##  su\_shakti\_rinma\'ghava\_ntubhya\_M mAva\'te de\_ShNaM yatpArye\' di\_vi ..
##7.032.22a##  a\_bhi tvA\' shUra nonu\_mo.adu\'gdhA iva dhe\_nava\'H .
##7.032.22c##  IshA\'nama\_sya jaga\'taH sva\_rdR^isha\_mIshA\'namindra ta\_sthuSha\'H ..
##7.032.23a##  na tvAvA\'.N a\_nyo di\_vyo na pArthi\'vo\_ na jA\_to na ja\'niShyate .
##7.032.23c##  a\_shvA\_yanto\' maghavannindra vA\_jino\' ga\_vyanta\'stvA havAmahe ..
##7.032.24a##  a\_bhI Sha\_tastadA bha\_rendra\_ jyAya\_H kanI\'yasaH .
##7.032.24c##  pu\_rU\_vasu\_rhi ma\'ghavansa\_nAdasi\_ bhare\'bhare cha\_ havya\'H ..
##7.032.25a##  parA\' Nudasva maghavanna\_mitrA\'nsu\_vedA\' no\_ vasU\' kR^idhi .
##7.032.25c##  a\_smAka\'M bodhyavi\_tA ma\'hAdha\_ne bhavA\' vR^i\_dhaH sakhI\'nAm ..
##7.032.26a##  indra\_ kratu\'M na\_ A bha\'ra pi\_tA pu\_trebhyo\_ yathA\' .
##7.032.26c##  shikShA\' No a\_sminpu\'ruhUta\_ yAma\'ni jI\_vA jyoti\'rashImahi ..
##7.032.27a##  mA no\_ aj~nA\'tA vR^i\_janA\' durA\_dhyo\_3\_\' mAshi\'vAso\_ ava\' kramuH .
##7.032.27c##  tvayA\' va\_yaM pra\_vata\_H shashva\'tIra\_po.ati\' shUra tarAmasi ..
##7.033.01a##  shvi\_tya~ncho\' mA dakShiNa\_taska\'pardA dhiyaMji\_nvAso\' a\_bhi hi pra\'ma\_nduH .
##7.033.01c##  u\_ttiShTha\'nvoche\_ pari\' ba\_rhiSho\_ nR^Inna me\' dU\_rAdavi\'tave\_ vasi\'ShThAH ..
##7.033.02a##  dU\_rAdindra\'manaya\_nnA su\_tena\' ti\_ro vai\'sha\_ntamati\_ pAnta\'mu\_gram .
##7.033.02c##  pAsha\'dyumnasya vAya\_tasya\_ somA\'tsu\_tAdindro\'.avR^iNItA\_ vasi\'ShThAn ..
##7.033.03a##  e\_vennu ka\_M sindhu\'mebhistatAre\_vennu ka\'M bhe\_dame\'bhirjaghAna .
##7.033.03c##  e\_vennu ka\'M dAsharA\_j~ne su\_dAsa\_M prAva\_dindro\_ brahma\'NA vo vasiShThAH ..
##7.033.04a##  juShTI\' naro\_ brahma\'NA vaH pitR^I\_NAmakSha\'mavyaya\_M na kilA\' riShAtha .
##7.033.04c##  yachChakva\'rIShu bR^iha\_tA rave\_Nendre\_ shuShma\_mada\'dhAtA vasiShThAH ..
##7.033.05a##  uddyAmi\_vettR^i\_ShNajo\' nAthi\_tAso.adI\'dhayurdAsharA\_j~ne vR^i\_tAsa\'H .
##7.033.05c##  vasi\'ShThasya stuva\_ta indro\' ashrodu\_ruM tR^itsu\'bhyo akR^iNodu lo\_kam ..
##7.033.06a##  da\_NDA i\_vedgo\_/aja\'nAsa Asa\_npari\'chChinnA bhara\_tA a\'rbha\_kAsa\'H .
##7.033.06c##  abha\'vachcha pura/e\_tA vasi\'ShTha\_ AdittR^itsU\'nA\_M visho\' aprathanta ..
##7.033.07a##  traya\'H kR^iNvanti\_ bhuva\'neShu\_ reta\'sti\_sraH pra\_jA AryA\_ jyoti\'ragrAH .
##7.033.07c##  trayo\' gha\_rmAsa\' u\_Shasa\'M sachante\_ sarvA\_.N ittA.N anu\' vidu\_rvasi\'ShThAH ..
##7.033.08a##  sUrya\'syeva va\_kShatho\_ jyoti\'reShAM samu\_drasye\'va mahi\_mA ga\'bhI\_raH .
##7.033.08c##  vAta\'syeva praja\_vo nAnyena\_ stomo\' vasiShThA\_ anve\'tave vaH ..
##7.033.09a##  ta inni\_NyaM hR^ida\'yasya prake\_taiH sa\_hasra\'valshama\_bhi saM cha\'ranti .
##7.033.09c##  ya\_mena\' ta\_taM pa\'ri\_dhiM vaya\'nto.apsa\_rasa\_ upa\' sedu\_rvasi\'ShThAH ..
##7.033.10a##  vi\_dyuto\_ jyoti\_H pari\' sa\_MjihA\'naM mi\_trAvaru\'NA\_ yadapa\'shyatAM tvA .
##7.033.10c##  tatte\_ janmo\_taika\'M vasiShThA\_gastyo\_ yattvA\' vi\_sha A\'ja\_bhAra\' ..
##7.033.11a##  u\_tAsi\' maitrAvaru\_No va\'siShTho\_rvashyA\' brahma\_nmana\_so.adhi\' jA\_taH .
##7.033.11c##  dra\_psaM ska\_nnaM brahma\'NA\_ daivye\'na\_ vishve\' de\_vAH puShka\'re tvAdadanta ..
##7.033.12a##  sa pra\'ke\_ta u\_bhaya\'sya pravi\_dvAnsa\_hasra\'dAna u\_ta vA\_ sadA\'naH .
##7.033.12c##  ya\_mena\' ta\_taM pa\'ri\_dhiM va\'yi\_Shyanna\'psa\_rasa\_H pari\' jaj~ne\_ vasi\'ShThaH ..
##7.033.13a##  sa\_tre ha\' jA\_tAvi\'Shi\_tA namo\'bhiH ku\_mbhe reta\'H siShichatuH samA\_nam .
##7.033.13c##  tato\' ha\_ mAna\_ udi\'yAya\_ madhyA\_ttato\' jA\_tamR^iShi\'mAhu\_rvasi\'ShTham ..
##7.033.14a##  u\_ktha\_bhR^ita\'M sAma\_bhR^ita\'M bibharti\_ grAvA\'Na\_M bibhra\_tpra va\'dA\_tyagre\' .
##7.033.14c##  upai\'namAdhvaM sumana\_syamA\'nA\_ A vo\' gachChAti pratR^ido\_ vasi\'ShThaH ..
##7.034.01 ##  pra shu\_kraitu\' de\_vI ma\'nI\_ShA a\_smatsuta\'ShTo\_ ratho\_ na vA\_jI ..
##7.034.02 ##  vi\_duH pR^i\'thi\_vyA di\_vo ja\_nitra\'M shR^i\_NvantyApo\_ adha\_ kShara\'ntIH ..
##7.034.03 ##  Apa\'shchidasmai\_ pinva\'nta pR^i\_thvIrvR^i\_treShu\_ shUrA\_ maMsa\'nta u\_grAH ..
##7.034.04 ##  A dhU\_rShva\'smai\_ dadhA\_tAshvA\_nindro\_ na va\_jrI hira\'NyabAhuH ..
##7.034.05 ##  a\_bhi pra sthA\_tAhe\'va ya\_j~naM yAte\'va\_ patma\_ntmanA\' hinota ..
##7.034.06 ##  tmanA\' sa\_matsu\' hi\_nota\' ya\_j~naM dadhA\'ta ke\_tuM janA\'ya vI\_ram ..
##7.034.07 ##  uda\'sya\_ shuShmA\'dbhA\_nurnArta\_ bibha\'rti bhA\_raM pR^i\'thi\_vI na bhUma\' ..
##7.034.08 ##  hvayA\'mi de\_vA.N ayA\'turagne\_ sAdha\'nnR^i\_tena\_ dhiya\'M dadhAmi ..
##7.034.09 ##  a\_bhi vo\' de\_vIM dhiya\'M dadhidhva\_M pra vo\' deva\_trA vAcha\'M kR^iNudhvam ..
##7.034.10 ##  A cha\'ShTa AsA\_M pAtho\' na\_dInA\_M varu\'Na u\_graH sa\_hasra\'chakShAH ..
##7.034.11 ##  rAjA\' rA\_ShTrAnA\_M pesho\' na\_dInA\_manu\'ttamasmai kSha\_traM vi\_shvAyu\' ..
##7.034.12 ##  avi\'ShTo a\_smAnvishvA\'su vi\_kShvadyu\'M kR^iNota\_ shaMsa\'M nini\_tsoH ..
##7.034.13 ##  vye\'tu di\_dyuddvi\_ShAmashe\'vA yu\_yota\_ viShva\_grapa\'sta\_nUnA\'m ..
##7.034.14 ##  avI\'nno a\_gnirha\_vyAnnamo\'bhi\_H preShTho\' asmA adhAyi\_ stoma\'H ..
##7.034.15 ##  sa\_jUrde\_vebhi\'ra\_pAM napA\'ta\_M sakhA\'yaM kR^idhvaM shi\_vo no\' astu ..
##7.034.16 ##  a\_bjAmu\_kthairahi\'M gR^iNIShe bu\_dhne na\_dInA\_M raja\'ssu\_ ShIda\'n ..
##7.034.17 ##  mA no.ahi\'rbu\_dhnyo\' ri\_She dhA\_nmA ya\_j~no a\'sya sridhadR^itA\_yoH ..
##7.034.18 ##  u\_ta na\' e\_Shu nR^iShu\_ shravo\' dhu\_H pra rA\_ye ya\'ntu\_ shardha\'nto a\_ryaH ..
##7.034.19 ##  tapa\'nti\_ shatru\_M sva1\_\'rNa bhUmA\' ma\_hAse\'nAso\_ ame\'bhireShAm ..
##7.034.20 ##  A yanna\_H patnI\_rgama\_ntyachChA\_ tvaShTA\' supA\_NirdadhA\'tu vI\_rAn ..
##7.034.21 ##  prati\' na\_H stoma\_M tvaShTA\' juSheta\_ syAda\_sme a\_rama\'tirvasU\_yuH ..
##7.034.22a##  tA no\' rAsanrAti\_ShAcho\_ vasU\_nyA roda\'sI varuNA\_nI shR^i\'Notu .
##7.034.22c##  varU\'trIbhiH sushara\_No no\' astu\_ tvaShTA\' su\_datro\_ vi da\'dhAtu\_ rAya\'H ..
##7.034.23a##  tanno\_ rAya\_H parva\'tA\_stanna\_ Apa\_stadrA\'ti\_ShAcha\_ oSha\'dhIru\_ta dyauH .
##7.034.23c##  vana\_spati\'bhiH pR^ithi\_vI sa\_joShA\' u\_bhe roda\'sI\_ pari\' pAsato naH ..
##7.034.24a##  anu\_ tadu\_rvI roda\'sI jihAtA\_manu\' dyu\_kSho varu\'Na\_ indra\'sakhA .
##7.034.24c##  anu\_ vishve\' ma\_ruto\_ ye sa\_hAso\' rA\_yaH syA\'ma dha\_ruNa\'M dhi\_yadhyai\' ..
##7.034.25a##  tanna\_ indro\_ varu\'No mi\_tro a\_gnirApa\_ oSha\'dhIrva\_nino\' juShanta .
##7.034.25c##  sharma\'nsyAma ma\_rutA\'mu\_pasthe\' yU\_yaM pA\'ta sva\_stibhi\_H sadA\' naH ..
##7.035.01a##  shaM na\' indrA\_gnI bha\'vatA\_mavo\'bhi\_H shaM na\_ indrA\_varu\'NA rA\_taha\'vyA .
##7.035.01c##  shamindrA\_somA\' suvi\_tAya\_ shaM yoH shaM na\_ indrA\'pU\_ShaNA\_ vAja\'sAtau ..
##7.035.02a##  shaM no\_ bhaga\_H shamu\' na\_H shaMso\' astu\_ shaM na\_H pura\'Mdhi\_H shamu\' santu\_ rAya\'H .
##7.035.02c##  shaM na\'H sa\_tyasya\' su\_yama\'sya\_ shaMsa\_H shaM no\' arya\_mA pu\'rujA\_to a\'stu ..
##7.035.03a##  shaM no\' dhA\_tA shamu\' dha\_rtA no\' astu\_ shaM na\' urU\_chI bha\'vatu sva\_dhAbhi\'H .
##7.035.03c##  shaM roda\'sI bR^iha\_tI shaM no\_ adri\_H shaM no\' de\_vAnA\'M su\_havA\'ni santu ..
##7.035.04a##  shaM no\' a\_gnirjyoti\'ranIko astu\_ shaM no\' mi\_trAvaru\'NAva\_shvinA\_ sham .
##7.035.04c##  shaM na\'H su\_kR^itA\'M sukR^i\_tAni\' santu\_ shaM na\' iShi\_ro a\_bhi vA\'tu\_ vAta\'H ..
##7.035.05a##  shaM no\_ dyAvA\'pR^ithi\_vI pU\_rvahU\'tau\_ shama\_ntari\'kShaM dR^i\_shaye\' no astu .
##7.035.05c##  shaM na\_ oSha\'dhIrva\_nino\' bhavantu\_ shaM no\_ raja\'sa\_spati\'rastu ji\_ShNuH ..
##7.035.06a##  shaM na\_ indro\_ vasu\'bhirde\_vo a\'stu\_ shamA\'di\_tyebhi\_rvaru\'NaH su\_shaMsa\'H .
##7.035.06c##  shaM no\' ru\_dro ru\_drebhi\_rjalA\'Sha\_H shaM na\_stvaShTA\_ gnAbhi\'ri\_ha shR^i\'Notu ..
##7.035.07a##  shaM na\_H somo\' bhavatu\_ brahma\_ shaM na\_H shaM no\_ grAvA\'Na\_H shamu\' santu ya\_j~nAH .
##7.035.07c##  shaM na\_H svarU\'NAM mi\_tayo\' bhavantu\_ shaM na\'H pra\_sva1\_\'H shamva\'stu\_ vedi\'H ..
##7.035.08a##  shaM na\_H sUrya\' uru\_chakShA\_ ude\'tu\_ shaM na\_shchata\'sraH pra\_disho\' bhavantu .
##7.035.08c##  shaM na\_H parva\'tA dhru\_vayo\' bhavantu\_ shaM na\_H sindha\'va\_H shamu\' sa\_ntvApa\'H ..
##7.035.09a##  shaM no\_ adi\'tirbhavatu vra\_tebhi\_H shaM no\' bhavantu ma\_ruta\'H sva\_rkAH .
##7.035.09c##  shaM no\_ viShNu\_H shamu\' pU\_ShA no\' astu\_ shaM no\' bha\_vitra\_M shamva\'stu vA\_yuH ..
##7.035.10a##  shaM no\' de\_vaH sa\'vi\_tA trAya\'mANa\_H shaM no\' bhavantU\_Shaso\' vibhA\_tIH .
##7.035.10c##  shaM na\'H pa\_rjanyo\' bhavatu pra\_jAbhya\_H shaM na\_H kShetra\'sya\_ pati\'rastu sha\_mbhuH ..
##7.035.11a##  shaM no\' de\_vA vi\_shvade\'vA bhavantu\_ shaM sara\'svatI sa\_ha dhI\_bhira\'stu .
##7.035.11c##  shama\'bhi\_ShAcha\_H shamu\' rAti\_ShAcha\_H shaM no\' di\_vyAH pArthi\'vA\_H shaM no\_ apyA\'H ..
##7.035.12a##  shaM na\'H sa\_tyasya\_ pata\'yo bhavantu\_ shaM no\_ arva\'nta\_H shamu\' santu\_ gAva\'H .
##7.035.12c##  shaM na\' R^i\_bhava\'H su\_kR^ita\'H su\_hastA\_H shaM no\' bhavantu pi\_taro\_ have\'Shu ..
##7.035.13a##  shaM no\' a\_ja eka\'pAdde\_vo a\'stu\_ shaM no.ahi\'rbu\_dhnya1\_\'H shaM sa\'mu\_draH .
##7.035.13c##  shaM no\' a\_pAM napA\'tpe\_rura\'stu\_ shaM na\_H pR^ishni\'rbhavatu de\_vago\'pA ..
##7.035.14a##  A\_di\_tyA ru\_drA vasa\'vo juShante\_daM brahma\' kri\_yamA\'Na\_M navI\'yaH .
##7.035.14c##  shR^i\_Nvantu\' no di\_vyAH pArthi\'vAso\_ gojA\'tA u\_ta ye ya\_j~niyA\'saH ..
##7.035.15a##  ye de\_vAnA\'M ya\_j~niyA\' ya\_j~niyA\'nA\_M mano\_ryaja\'trA a\_mR^itA\' R^ita\_j~nAH .
##7.035.15c##  te no\' rAsantAmurugA\_yama\_dya yU\_yaM pA\'ta sva\_stibhi\_H sadA\' naH ..
##7.036.01a##  pra brahmai\'tu\_ sada\'nAdR^i\_tasya\_ vi ra\_shmibhi\'H sasR^ije\_ sUryo\_ gAH .
##7.036.01c##  vi sAnu\'nA pR^ithi\_vI sa\'sra u\_rvI pR^i\_thu pratI\'ka\_madhyedhe\' a\_gniH ..
##7.036.02a##  i\_mAM vA\'M mitrAvaruNA suvR^i\_ktimiSha\_M na kR^i\'Nve asurA\_ navI\'yaH .
##7.036.02c##  i\_no vA\'ma\_nyaH pa\'da\_vIrada\'bdho\_ jana\'M cha mi\_tro ya\'tati bruvA\_NaH ..
##7.036.03a##  A vAta\'sya\_ dhraja\'to ranta i\_tyA apI\'payanta dhe\_navo\_ na sUdA\'H .
##7.036.03c##  ma\_ho di\_vaH sada\'ne\_ jAya\'mA\_no.achi\'kradadvR^iSha\_bhaH sasmi\_nnUdha\'n ..
##7.036.04a##  gi\_rA ya e\_tA yu\_naja\_ddharI\' ta\_ indra\' pri\_yA su\_rathA\' shUra dhA\_yU .
##7.036.04c##  pra yo ma\_nyuM riri\'kShato mi\_nAtyA su\_kratu\'marya\_maNa\'M vavR^ityAm ..
##7.036.05a##  yaja\'nte asya sa\_khyaM vaya\'shcha nama\_svina\_H sva R^i\_tasya\_ dhAma\'n .
##7.036.05c##  vi pR^ikSho\' bAbadhe\_ nR^ibhi\_H stavA\'na i\_daM namo\' ru\_drAya\_ preShTha\'m ..
##7.036.06a##  A yatsA\_kaM ya\_shaso\' vAvashA\_nAH sara\'svatI sa\_ptathI\_ sindhu\'mAtA .
##7.036.06c##  yAH su\_Shvaya\'nta su\_dughA\'H sudhA\_rA a\_bhi svena\_ paya\'sA\_ pIpyA\'nAH ..
##7.036.07a##  u\_ta tye no\' ma\_ruto\' mandasA\_nA dhiya\'M to\_kaM cha\' vA\_jino\'.avantu .
##7.036.07c##  mA na\_H pari\' khya\_dakSha\'rA\_ chara\_ntyavI\'vR^idha\_nyujya\_M te ra\_yiM na\'H ..
##7.036.08a##  pra vo\' ma\_hIma\_rama\'tiM kR^iNudhva\_M pra pU\_ShaNa\'M vida\_thyaM1\_\' na vI\_ram .
##7.036.08c##  bhaga\'M dhi\_yo\'.avi\_tAra\'M no a\_syAH sA\_tau vAja\'M rAti\_ShAcha\_M pura\'Mdhim ..
##7.036.09a##  achChA\_yaM vo\' maruta\_H shloka\' e\_tvachChA\_ viShNu\'M niShikta\_pAmavo\'bhiH .
##7.036.09c##  u\_ta pra\_jAyai\' gR^iNa\_te vayo\' dhuryU\_yaM pA\'ta sva\_stibhi\_H sadA\' naH ..
##7.037.01a##  A vo\_ vAhi\'ShTho vahatu sta\_vadhyai\_ ratho\' vAjA R^ibhukShaNo\_ amR^i\'ktaH .
##7.037.01c##  a\_bhi tri\'pR^i\_ShThaiH sava\'neShu\_ somai\_rmade\' sushiprA ma\_habhi\'H pR^iNadhvam ..
##7.037.02a##  yU\_yaM ha\_ ratna\'M ma\_ghava\'tsu dhattha sva\_rdR^isha\' R^ibhukShaNo\_ amR^i\'ktam .
##7.037.02c##  saM ya\_j~neShu\' svadhAvantaH pibadhva\_M vi no\_ rAdhA\'Msi ma\_tibhi\'rdayadhvam ..
##7.037.03a##  u\_vochi\'tha\_ hi ma\'ghavande\_ShNaM ma\_ho arbha\'sya\_ vasu\'no vibhA\_ge .
##7.037.03c##  u\_bhA te\' pU\_rNA vasu\'nA\_ gabha\'stI\_ na sU\_nR^itA\_ ni ya\'mate vasa\_vyA\' ..
##7.037.04a##  tvami\'ndra\_ svaya\'shA R^ibhu\_kShA vAjo\_ na sA\_dhurasta\'me\_ShyR^ikvA\' .
##7.037.04c##  va\_yaM nu te\' dA\_shvAMsa\'H syAma\_ brahma\' kR^i\_Nvanto\' harivo\_ vasi\'ShThAH ..
##7.037.05a##  sani\'tAsi pra\_vato\' dA\_shuShe\' chi\_dyAbhi\_rvive\'Sho haryashva dhI\_bhiH .
##7.037.05c##  va\_va\_nmA nu te\_ yujyA\'bhirU\_tI ka\_dA na\' indra rA\_ya A da\'shasyeH ..
##7.037.06a##  vA\_saya\'sIva ve\_dhasa\_stvaM na\'H ka\_dA na\' indra\_ vacha\'so bubodhaH .
##7.037.06c##  asta\'M tA\_tyA dhi\_yA ra\_yiM su\_vIra\'M pR^i\_kSho no\_ arvA\_ nyu\'hIta vA\_jI ..
##7.037.07a##  a\_bhi yaM de\_vI nirR^i\'tishchi\_dIshe\_ nakSha\'nta\_ indra\'M sha\_rada\'H su\_pR^ikSha\'H .
##7.037.07c##  upa\' triba\_ndhurja\_rada\'ShTime\_tyasva\'vesha\_M yaM kR^i\_Nava\'nta\_ martA\'H ..
##7.037.08a##  A no\_ rAdhA\'Msi savitaH sta\_vadhyA\_ A rAyo\' yantu\_ parva\'tasya rA\_tau .
##7.037.08c##  sadA\' no di\_vyaH pA\_yuH si\'Shaktu yU\_yaM pA\'ta sva\_stibhi\_H sadA\' naH ..
##7.038.01a##  udu\_ Shya de\_vaH sa\'vi\_tA ya\'yAma hira\_NyayI\'ma\_mati\_M yAmashi\'shret .
##7.038.01c##  nU\_naM bhago\_ havyo\_ mAnu\'Shebhi\_rvi yo ratnA\' purU\_vasu\_rdadhA\'ti ..
##7.038.02a##  udu\' tiShTha savitaH shru\_dhya1\_\'sya hira\'NyapANe\_ prabhR^i\'tAvR^i\_tasya\' .
##7.038.02c##  vyu1\_\'rvIM pR^i\_thvIma\_mati\'M sR^ijA\_na A nR^ibhyo\' marta\_bhoja\'naM suvA\_naH ..
##7.038.03a##  api\' ShTu\_taH sa\'vi\_tA de\_vo a\'stu\_ yamA chi\_dvishve\_ vasa\'vo gR^i\_Nanti\' .
##7.038.03c##  sa na\_H stomA\'nnama\_sya1\_\'shchano\' dhA\_dvishve\'bhiH pAtu pA\_yubhi\_rni sU\_rIn ..
##7.038.04a##  a\_bhi yaM de\_vyadi\'tirgR^i\_NAti\' sa\_vaM de\_vasya\' savi\_turju\'ShA\_NA .
##7.038.04c##  a\_bhi sa\_mrAjo\_ varu\'No gR^iNantya\_bhi mi\_trAso\' arya\_mA sa\_joShA\'H ..
##7.038.05a##  a\_bhi ye mi\_tho va\_nuSha\_H sapa\'nte rA\_tiM di\_vo rA\'ti\_ShAcha\'H pR^ithi\_vyAH .
##7.038.05c##  ahi\'rbu\_dhnya\' u\_ta na\'H shR^iNotu\_ varU\_tryeka\'dhenubhi\_rni pA\'tu ..
##7.038.06a##  anu\_ tanno\_ jAspati\'rmaMsIShTa\_ ratna\'M de\_vasya\' savi\_turi\'yA\_naH .
##7.038.06c##  bhaga\'mu\_gro.ava\'se\_ joha\'vIti\_ bhaga\_manu\'gro\_ adha\' yAti\_ ratna\'m ..
##7.038.07a##  shaM no\' bhavantu vA\_jino\_ have\'Shu de\_vatA\'tA mi\_tadra\'vaH sva\_rkAH .
##7.038.07c##  ja\_mbhaya\_nto.ahi\_M vR^ika\_M rakShA\'Msi\_ sane\'mya\_smadyu\'yava\_nnamI\'vAH ..
##7.038.08a##  vAje\'vAje.avata vAjino no\_ dhane\'Shu viprA amR^itA R^itaj~nAH .
##7.038.08c##  a\_sya madhva\'H pibata mA\_daya\'dhvaM tR^i\_ptA yA\'ta pa\_thibhi\'rdeva\_yAnai\'H ..
##7.039.01a##  U\_rdhvo a\_gniH su\'ma\_tiM vasvo\' ashretpratI\_chI jU\_rNirde\_vatA\'timeti .
##7.039.01c##  bhe\_jAte\_ adrI\' ra\_thye\'va\_ panthA\'mR^i\_taM hotA\' na iShi\_to ya\'jAti ..
##7.039.02a##  pra vA\'vR^ije supra\_yA ba\_rhire\'ShA\_mA vi\_shpatI\'va\_ bIri\'Ta iyAte .
##7.039.02c##  vi\_shAma\_ktoru\_Shasa\'H pU\_rvahU\'tau vA\_yuH pU\_ShA sva\_staye\' ni\_yutvA\'n ..
##7.039.03a##  jma\_yA atra\_ vasa\'vo ranta de\_vA u\_rAva\_ntari\'kShe marjayanta shu\_bhrAH .
##7.039.03c##  a\_rvAkpa\_tha u\'rujrayaH kR^iNudhva\_M shrotA\' dU\_tasya\' ja\_gmuSho\' no a\_sya ..
##7.039.04a##  te hi ya\_j~neShu\' ya\_j~niyA\'sa\_ UmA\'H sa\_dhastha\_M vishve\' a\_bhi santi\' de\_vAH .
##7.039.04c##  tA.N a\'dhva\_ra u\'sha\_to ya\'kShyagne shru\_ShTI bhaga\_M nAsa\'tyA\_ pura\'Mdhim ..
##7.039.05a##  Agne\_ giro\' di\_va A pR^i\'thi\_vyA mi\_traM va\'ha\_ varu\'Na\_mindra\'ma\_gnim .
##7.039.05c##  Arya\_maNa\_madi\'ti\_M viShNu\'meShA\_M sara\'svatI ma\_ruto\' mAdayantAm ..
##7.039.06a##  ra\_re ha\_vyaM ma\_tibhi\'rya\_j~niyA\'nA\_M nakSha\_tkAma\_M martyA\'nA\_masi\'nvan .
##7.039.06c##  dhAtA\' ra\_yima\'vida\_syaM sa\'dA\_sAM sa\'kShI\_mahi\_ yujye\'bhi\_rnu de\_vaiH ..
##7.039.07a##  nU roda\'sI a\_bhiShTu\'te\_ vasi\'ShThairR^i\_tAvA\'no\_ varu\'No mi\_tro a\_gniH .
##7.039.07c##  yachCha\'ntu cha\_ndrA u\'pa\_maM no\' a\_rkaM yU\_yaM pA\'ta sva\_stibhi\_H sadA\' naH ..
##7.040.01a##  o shru\_ShTirvi\'da\_thyA\_3\_\' same\'tu\_ prati\_ stoma\'M dadhImahi tu\_rANA\'m .
##7.040.01c##  yada\_dya de\_vaH sa\'vi\_tA su\_vAti\_ syAmA\'sya ra\_tnino\' vibhA\_ge ..
##7.040.02a##  mi\_trastanno\_ varu\'No\_ roda\'sI cha\_ dyubha\'kta\_mindro\' arya\_mA da\'dAtu .
##7.040.02c##  dide\'ShTu de\_vyadi\'tI\_ rekNo\' vA\_yushcha\_ yanni\'yu\_vaite\_ bhaga\'shcha ..
##7.040.03a##  sedu\_gro a\'stu maruta\_H sa shu\_ShmI yaM martya\'M pR^iShadashvA\_ avA\'tha .
##7.040.03c##  u\_tema\_gniH sara\'svatI ju\_nanti\_ na tasya\' rA\_yaH pa\'rye\_tAsti\' ..
##7.040.04a##  a\_yaM hi ne\_tA varu\'Na R^i\_tasya\' mi\_tro rAjA\'no arya\_mApo\_ dhuH .
##7.040.04c##  su\_havA\' de\_vyadi\'tirana\_rvA te no\_ aMho\_ ati\' parSha\_nnari\'ShTAn ..
##7.040.05a##  a\_sya de\_vasya\' mI\_LhuSho\' va\_yA viShNo\'re\_Shasya\' prabhR^i\_the ha\_virbhi\'H .
##7.040.05c##  vi\_de hi ru\_dro ru\_driya\'M mahi\_tvaM yA\'si\_ShTaM va\_rtira\'shvinA\_virA\'vat ..
##7.040.06a##  mAtra\' pUShannAghR^iNa irasyo\_ varU\'trI\_ yadrA\'ti\_ShAcha\'shcha\_ rAsa\'n .
##7.040.06c##  ma\_yo\_bhuvo\' no\_ arva\'nto\_ ni pA\'ntu vR^i\_ShTiM pari\'jmA\_ vAto\' dadAtu ..
##7.040.07a##  nU roda\'sI a\_bhiShTu\'te\_ vasi\'ShThairR^i\_tAvA\'no\_ varu\'No mi\_tro a\_gniH .
##7.040.07c##  yachCha\'ntu cha\_ndrA u\'pa\_maM no\' a\_rkaM yU\_yaM pA\'ta sva\_stibhi\_H sadA\' naH ..
##7.041.01a##  prA\_tara\_gniM prA\_tarindra\'M havAmahe prA\_tarmi\_trAvaru\'NA prA\_tara\_shvinA\' .
##7.041.01c##  prA\_tarbhaga\'M pU\_ShaNa\_M brahma\'Na\_spati\'M prA\_taH soma\'mu\_ta ru\_draM hu\'vema ..
##7.041.02a##  prA\_ta\_rjita\_M bhaga\'mu\_graM hu\'vema va\_yaM pu\_tramadi\'te\_ryo vi\'dha\_rtA .
##7.041.02c##  A\_dhrashchi\_dyaM manya\'mAnastu\_rashchi\_drAjA\' chi\_dyaM bhaga\'M bha\_kShItyAha\' ..
##7.041.03a##  bhaga\_ praNe\'ta\_rbhaga\_ satya\'rAdho\_ bhage\_mAM dhiya\_muda\'vA\_ dada\'nnaH .
##7.041.03c##  bhaga\_ pra No\' janaya\_ gobhi\_rashvai\_rbhaga\_ pra nR^ibhi\'rnR^i\_vanta\'H syAma ..
##7.041.04a##  u\_tedAnI\_M bhaga\'vantaH syAmo\_ta pra\'pi\_tva u\_ta madhye\_ ahnA\'m .
##7.041.04c##  u\_todi\'tA maghava\_nsUrya\'sya va\_yaM de\_vAnA\'M suma\_tau syA\'ma ..
##7.041.05a##  bhaga\' e\_va bhaga\'vA.N astu devA\_stena\' va\_yaM bhaga\'vantaH syAma .
##7.041.05c##  taM tvA\' bhaga\_ sarva\_ ijjo\'havIti\_ sa no\' bhaga pura/e\_tA bha\'ve\_ha ..
##7.041.06a##  sama\'dhva\_rAyo\_Shaso\' namanta dadhi\_krAve\'va\_ shucha\'ye pa\_dAya\' .
##7.041.06c##  a\_rvA\_chI\_naM va\'su\_vida\_M bhaga\'M no\_ ratha\'mi\_vAshvA\' vA\_jina\_ A va\'hantu ..
##7.041.07a##  ashvA\'vatI\_rgoma\'tIrna u\_ShAso\' vI\_rava\'tI\_H sada\'muchChantu bha\_drAH .
##7.041.07c##  ghR^i\_taM duhA\'nA vi\_shvata\_H prapI\'tA yU\_yaM pA\'ta sva\_stibhi\_H sadA\' naH ..
##7.042.01a##  pra bra\_hmANo\_ a~Ngi\'raso nakShanta\_ pra kra\'nda\_nurna\'bha\_nya\'sya vetu .
##7.042.01c##  pra dhe\_nava\' uda\_pruto\' navanta yu\_jyAtA\_madrI\' adhva\_rasya\_ pesha\'H ..
##7.042.02a##  su\_gaste\' agne\_ sana\'vitto\_ adhvA\' yu\_kShvA su\_te ha\_rito\' ro\_hita\'shcha .
##7.042.02c##  ye vA\_ sadma\'nnaru\_ShA vI\'ra\_vAho\' hu\_ve de\_vAnA\_M jani\'mAni sa\_ttaH ..
##7.042.03a##  samu\' vo ya\_j~naM ma\'haya\_nnamo\'bhi\_H pra hotA\' ma\_ndro ri\'richa upA\_ke .
##7.042.03c##  yaja\'sva\_ su pu\'rvaNIka de\_vAnA ya\_j~niyA\'ma\_rama\'tiM vavR^ityAH ..
##7.042.04a##  ya\_dA vI\_rasya\' re\_vato\' duro\_Ne syo\'na\_shIrati\'thirA\_chike\'tat .
##7.042.04c##  suprI\'to a\_gniH sudhi\'to\_ dama\_ A sa vi\_she dA\'ti\_ vArya\_miya\'tyai ..
##7.042.05a##  i\_maM no\' agne adhva\_raM ju\'Shasva ma\_rutsvindre\' ya\_shasa\'M kR^idhI naH .
##7.042.05c##  A naktA\' ba\_rhiH sa\'datAmu\_ShAso\_shantA\' mi\_trAvaru\'NA yaje\_ha ..
##7.042.06a##  e\_vAgniM sa\'ha\_syaM1\_\' vasi\'ShTho rA\_yaskA\'mo vi\_shvapsnya\'sya staut .
##7.042.06c##  iSha\'M ra\_yiM pa\'pratha\_dvAja\'ma\_sme yU\_yaM pA\'ta sva\_stibhi\_H sadA\' naH ..
##7.043.01a##  pra vo\' ya\_j~neShu\' deva\_yanto\' archa\_ndyAvA\_ namo\'bhiH pR^ithi\_vI i\_Shadhyai\' .
##7.043.01c##  yeShA\_M brahmA\_Nyasa\'mAni\_ viprA\_ viShva\'gvi\_yanti\' va\_nino\_ na shAkhA\'H ..
##7.043.02a##  pra ya\_j~na e\'tu\_ hetvo\_ na sapti\_rudya\'chChadhva\_M sama\'naso ghR^i\_tAchI\'H .
##7.043.02c##  stR^i\_NI\_ta ba\_rhira\'dhva\_rAya\' sA\_dhUrdhvA sho\_chIMShi\' deva\_yUnya\'sthuH ..
##7.043.03a##  A pu\_trAso\_ na mA\_tara\_M vibhR^i\'trA\_H sAnau\' de\_vAso\' ba\_rhiSha\'H sadantu .
##7.043.03c##  A vi\_shvAchI\' vida\_thyA\'mana\_ktvagne\_ mA no\' de\_vatA\'tA\_ mR^idha\'skaH ..
##7.043.04a##  te sI\'Shapanta\_ joSha\_mA yaja\'trA R^i\_tasya\_ dhArA\'H su\_dughA\_ duhA\'nAH .
##7.043.04c##  jyeShTha\'M vo a\_dya maha\_ A vasU\'nA\_mA ga\'ntana\_ sama\'naso\_ yati\_ ShTha ..
##7.043.05a##  e\_vA no\' agne vi\_kShvA da\'shasya\_ tvayA\' va\_yaM sa\'hasAva\_nnAskrA\'H .
##7.043.05c##  rA\_yA yu\_jA sa\'dha\_mAdo\_ ari\'ShTA yU\_yaM pA\'ta sva\_stibhi\_H sadA\' naH ..
##7.044.01a##  da\_dhi\_krAM va\'H pratha\_mama\_shvino\_Shasa\'ma\_gniM sami\'ddha\_M bhaga\'mU\_taye\' huve .
##7.044.01c##  indra\_M viShNu\'M pU\_ShaNa\_M brahma\'Na\_spati\'mAdi\_tyAndyAvA\'pR^ithi\_vI a\_paH sva\'H ..
##7.044.02a##  da\_dhi\_krAmu\_ nama\'sA bo\_dhaya\'nta u\_dIrA\'NA ya\_j~namu\'papra\_yanta\'H .
##7.044.02c##  iLA\'M de\_vIM ba\_rhiShi\' sA\_daya\'nto\_.ashvinA\_ viprA\' su\_havA\' huvema ..
##7.044.03a##  da\_dhi\_krAvA\'NaM bubudhA\_no a\_gnimupa\' bruva u\_Shasa\_M sUrya\_M gAm .
##7.044.03c##  bra\_dhnaM mA\'.Nshcha\_torvaru\'Nasya ba\_bhruM te vishvA\_smaddu\'ri\_tA yA\'vayantu ..
##7.044.04a##  da\_dhi\_krAvA\' pratha\_mo vA\_jyarvAgre\_ rathA\'nAM bhavati prajA\_nan .
##7.044.04c##  sa\_Mvi\_dA\_na u\_ShasA\_ sUrye\'NAdi\_tyebhi\_rvasu\'bhi\_ra~Ngi\'robhiH ..
##7.044.05a##  A no\' dadhi\_krAH pa\_thyA\'manaktvR^i\_tasya\_ panthA\_manve\'ta\_vA u\' .
##7.044.05c##  shR^i\_Notu\' no\_ daivya\_M shardho\' a\_gniH shR^i\_Nvantu\_ vishve\' mahi\_ShA amU\'rAH ..
##7.045.01a##  A de\_vo yA\'tu savi\_tA su\_ratno\'.antarikSha\_prA vaha\'mAno\_ ashvai\'H .
##7.045.01c##  haste\_ dadhA\'no\_ naryA\' pu\_rUNi\' nive\_shaya\'~ncha prasu\_va~ncha\_ bhUma\' ..
##7.045.02a##  uda\'sya bA\_hU shi\'thi\_rA bR^i\_hantA\' hira\_NyayA\' di\_vo antA\'.N anaShTAm .
##7.045.02c##  nU\_naM so a\'sya mahi\_mA pa\'niShTa\_ sUra\'shchidasmA\_ anu\' dAdapa\_syAm ..
##7.045.03a##  sa ghA\' no de\_vaH sa\'vi\_tA sa\_hAvA sA\'viSha\_dvasu\'pati\_rvasU\'ni .
##7.045.03c##  vi\_shraya\'mANo a\_mati\'murU\_chIM ma\'rta\_bhoja\'na\_madha\' rAsate naH ..
##7.045.04a##  i\_mA gira\'H savi\_tAra\'M suji\_hvaM pU\_rNaga\'bhastimILate supA\_Nim .
##7.045.04c##  chi\_traM vayo\' bR^i\_hada\_sme da\'dhAtu yU\_yaM pA\'ta sva\_stibhi\_H sadA\' naH ..
##7.046.01a##  i\_mA ru\_drAya\' sthi\_radha\'nvane\_ gira\'H kShi\_preSha\'ve de\_vAya\' sva\_dhAvne\' .
##7.046.01c##  aShA\'LhAya\_ saha\'mAnAya ve\_dhase\' ti\_gmAyu\'dhAya bharatA shR^i\_Notu\' naH ..
##7.046.02a##  sa hi kShaye\'Na\_ kShamya\'sya\_ janma\'na\_H sAmrA\'jyena di\_vyasya\_ cheta\'ti .
##7.046.02c##  ava\_nnava\'ntI\_rupa\' no\_ dura\'shcharAnamI\_vo ru\'dra\_ jAsu\' no bhava ..
##7.046.03a##  yA te\' di\_dyudava\'sR^iShTA di\_vaspari\' kShma\_yA chara\'ti\_ pari\_ sA vR^i\'Naktu naH .
##7.046.03c##  sa\_hasra\'M te svapivAta bheSha\_jA mA na\'sto\_keShu\_ tana\'yeShu rIriShaH ..
##7.046.04a##  mA no\' vadhI rudra\_ mA parA\' dA\_ mA te\' bhUma\_ prasi\'tau hILi\_tasya\' .
##7.046.04c##  A no\' bhaja ba\_rhiShi\' jIvasha\_Mse yU\_yaM pA\'ta sva\_stibhi\_H sadA\' naH ..
##7.047.01a##  Apo\_ yaM va\'H pratha\_maM de\'va\_yanta\' indra\_pAna\'mU\_rmimakR^i\'Nvate\_LaH .
##7.047.01c##  taM vo\' va\_yaM shuchi\'mari\_prama\_dya ghR^i\'ta\_pruSha\_M madhu\'mantaM vanema ..
##7.047.02a##  tamU\_rmimA\'po\_ madhu\'mattamaM vo\_.apAM napA\'davatvAshu\_hemA\' .
##7.047.02c##  yasmi\_nnindro\_ vasu\'bhirmA\_dayA\'te\_ tama\'shyAma deva\_yanto\' vo a\_dya ..
##7.047.03a##  sha\_tapa\'vitrAH sva\_dhayA\_ mada\'ntIrde\_vIrde\_vAnA\_mapi\' yanti\_ pAtha\'H .
##7.047.03c##  tA indra\'sya\_ na mi\'nanti vra\_tAni\_ sindhu\'bhyo ha\_vyaM ghR^i\_tava\'jjuhota ..
##7.047.04a##  yAH sUryo\' ra\_shmibhi\'rAta\_tAna\_ yAbhya\_ indro\_ ara\'dadgA\_tumU\_rmim .
##7.047.04c##  te si\'ndhavo\_ vari\'vo dhAtanA no yU\_yaM pA\'ta sva\_stibhi\_H sadA\' naH ..
##7.048.01a##  R^ibhu\'kShaNo vAjA mA\_daya\'dhvama\_sme na\'ro maghavAnaH su\_tasya\' .
##7.048.01c##  A vo\_.arvAcha\_H krata\'vo\_ na yA\_tAM vibhvo\_ ratha\_M narya\'M vartayantu ..
##7.048.02a##  R^i\_bhurR^i\_bhubhi\'ra\_bhi va\'H syAma\_ vibhvo\' vi\_bhubhi\_H shava\'sA\_ shavA\'Msi .
##7.048.02c##  vAjo\' a\_smA.N a\'vatu\_ vAja\'sAtA\_vindre\'Na yu\_jA ta\'ruShema vR^i\_tram ..
##7.048.03a##  te chi\_ddhi pU\_rvIra\_bhi santi\' shA\_sA vishvA\'.N a\_rya u\'pa\_ratA\'ti vanvan .
##7.048.03c##  indro\_ vibhvA\'.N R^ibhu\_kShA vAjo\' a\_ryaH shatro\'rmitha\_tyA kR^i\'Nava\_nvi nR^i\_mNam ..
##7.048.04a##  nU de\'vAso\_ vari\'vaH kartanA no bhU\_ta no\_ vishve.ava\'se sa\_joShA\'H .
##7.048.04c##  sama\_sme iSha\_M vasa\'vo dadIranyU\_yaM pA\'ta sva\_stibhi\_H sadA\' naH ..
##7.049.01a##  sa\_mu\_drajye\'ShThAH sali\_lasya\_ madhyA\'tpunA\_nA ya\_ntyani\'vishamAnAH .
##7.049.01c##  indro\_ yA va\_jrI vR^i\'Sha\_bho ra\_rAda\_ tA Apo\' de\_vIri\_ha mAma\'vantu ..
##7.049.02a##  yA Apo\' di\_vyA u\_ta vA\_ srava\'nti kha\_nitri\'mA u\_ta vA\_ yAH sva\'ya\_MjAH .
##7.049.02c##  sa\_mu\_drArthA\_ yAH shucha\'yaH pAva\_kAstA Apo\' de\_vIri\_ha mAma\'vantu ..
##7.049.03a##  yAsA\_M rAjA\_ varu\'No\_ yAti\_ madhye\' satyAnR^i\_te a\'va\_pashya\_~njanA\'nAm .
##7.049.03c##  ma\_dhu\_shchuta\_H shucha\'yo\_ yAH pA\'va\_kAstA Apo\' de\_vIri\_ha mAma\'vantu ..
##7.049.04a##  yAsu\_ rAjA\_ varu\'No\_ yAsu\_ somo\_ vishve\' de\_vA yAsUrja\_M mada\'nti .
##7.049.04c##  vai\_shvA\_na\_ro yAsva\_gniH pravi\'ShTa\_stA Apo\' de\_vIri\_ha mAma\'vantu ..
##7.050.01a##  A mAM mi\'trAvaruNe\_ha ra\'kShataM kulA\_yaya\'dvi\_shvaya\_nmA na\_ A ga\'n .
##7.050.01c##  a\_ja\_kA\_vaM du\_rdR^ishI\'kaM ti\_ro da\'dhe\_ mA mAM padye\'na\_ rapa\'sA vida\_ttsaru\'H ..
##7.050.02a##  yadvi\_jAma\_nparu\'Shi\_ vanda\'na\_M bhuva\'daShThI\_vantau\_ pari\' ku\_lphau cha\_ deha\'t .
##7.050.02c##  a\_gniShTachChocha\_nnapa\' bAdhatAmi\_to mA mAM padye\'na\_ rapa\'sA vida\_ttsaru\'H ..
##7.050.03a##  yachCha\'lma\_lau bhava\'ti\_ yanna\_dIShu\_ yadoSha\'dhIbhya\_H pari\_ jAya\'te vi\_Sham .
##7.050.03c##  vishve\' de\_vA niri\_tastatsu\'vantu\_ mA mAM padye\'na\_ rapa\'sA vida\_ttsaru\'H ..
##7.050.04a##  yAH pra\_vato\' ni\_vata\' u\_dvata\' uda\_nvatI\'ranuda\_kAshcha\_ yAH .
##7.050.04c##  tA a\_smabhya\_M paya\'sA\_ pinva\'mAnAH shi\_vA de\_vIra\'shipa\_dA bha\'vantu\_ sarvA\' na\_dyo\' ashimi\_dA bha\'vantu ..
##7.051.01a##  A\_di\_tyAnA\_mava\'sA\_ nUta\'nena sakShI\_mahi\_ sharma\'NA\_ shaMta\'mena .
##7.051.01c##  a\_nA\_gA\_stve a\'diti\_tve tu\_rAsa\' i\_maM ya\_j~naM da\'dhatu\_ shroSha\'mANAH ..
##7.051.02a##  A\_di\_tyAso\_ adi\'tirmAdayantAM mi\_tro a\'rya\_mA varu\'No\_ raji\'ShThAH .
##7.051.02c##  a\_smAka\'M santu\_ bhuva\'nasya go\_pAH piba\'ntu\_ soma\_mava\'se no a\_dya ..
##7.051.03a##  A\_di\_tyA vishve\' ma\_ruta\'shcha\_ vishve\' de\_vAshcha\_ vishva\' R^i\_bhava\'shcha\_ vishve\' .
##7.051.03c##  indro\' a\_gnira\_shvinA\' tuShTuvA\_nA yU\_yaM pA\'ta sva\_stibhi\_H sadA\' naH ..
##7.052.01a##  A\_di\_tyAso\_ adi\'tayaH syAma\_ pUrde\'va\_trA va\'savo martya\_trA .
##7.052.01c##  sane\'ma mitrAvaruNA\_ sana\'nto\_ bhave\'ma dyAvApR^ithivI\_ bhava\'ntaH ..
##7.052.02a##  mi\_trastanno\_ varu\'No mAmahanta\_ sharma\' to\_kAya\_ tana\'yAya go\_pAH .
##7.052.02c##  mA vo\' bhujemA\_nyajA\'ta\_meno\_ mA tatka\'rma vasavo\_ yachchaya\'dhve ..
##7.052.03a##  tu\_ra\_Nyavo.a~Ngi\'raso nakShanta\_ ratna\'M de\_vasya\' savi\_turi\'yA\_nAH .
##7.052.03c##  pi\_tA cha\_ tanno\' ma\_hAnyaja\'tro\_ vishve\' de\_vAH sama\'naso juShanta ..
##7.053.01a##  pra dyAvA\' ya\_j~naiH pR^i\'thi\_vI namo\'bhiH sa\_bAdha\' ILe bR^iha\_tI yaja\'tre .
##7.053.01c##  te chi\_ddhi pUrve\' ka\_vayo\' gR^i\_Nanta\'H pu\_ro ma\_hI da\'dhi\_re de\_vapu\'tre ..
##7.053.02a##  pra pU\'rva\_je pi\_tarA\_ navya\'sIbhirgI\_rbhiH kR^i\'Nudhva\_M sada\'ne R^i\_tasya\' .
##7.053.02c##  A no\' dyAvApR^ithivI\_ daivye\'na\_ jane\'na yAta\_M mahi\' vA\_M varU\'tham ..
##7.053.03a##  u\_to hi vA\'M ratna\_dheyA\'ni\_ santi\' pu\_rUNi\' dyAvApR^ithivI su\_dAse\' .
##7.053.03c##  a\_sme dha\'tta\_M yadasa\_daskR^i\'dhoyu yU\_yaM pA\'ta sva\_stibhi\_H sadA\' naH ..
##7.054.01a##  vAsto\'Shpate\_ prati\' jAnIhya\_smAnsvA\'ve\_sho a\'namI\_vo bha\'vA naH .
##7.054.01c##  yattvema\'he\_ prati\_ tanno\' juShasva\_ shaM no\' bhava dvi\_pade\_ shaM chatu\'Shpade ..
##7.054.02a##  vAsto\'Shpate pra\_tara\'No na edhi gaya\_sphAno\_ gobhi\_rashve\'bhirindo .
##7.054.02c##  a\_jarA\'saste sa\_khye syA\'ma pi\_teva\' pu\_trAnprati\' no juShasva ..
##7.054.03a##  vAsto\'Shpate sha\_gmayA\' sa\_MsadA\' te sakShI\_mahi\' ra\_NvayA\' gAtu\_matyA\' .
##7.054.03c##  pA\_hi kShema\' u\_ta yoge\_ vara\'M no yU\_yaM pA\'ta sva\_stibhi\_H sadA\' naH ..
##7.055.01a##  a\_mI\_va\_hA vA\'stoShpate\_ vishvA\' rU\_pANyA\'vi\_shan .
##7.055.01c##  sakhA\' su\_sheva\' edhi naH ..
##7.055.02a##  yada\'rjuna sArameya da\_taH pi\'sha~Nga\_ yachCha\'se .
##7.055.02c##  vI\'va bhrAjanta R^i\_ShTaya\_ upa\_ srakve\'Shu\_ bapsa\'to\_ ni Shu sva\'pa ..
##7.055.03a##  ste\_naM rA\'ya sArameya\_ taska\'raM vA punaHsara .
##7.055.03c##  sto\_tR^Inindra\'sya rAyasi\_ kima\_smAndu\'chChunAyase\_ ni Shu sva\'pa ..
##7.055.04a##  tvaM sU\'ka\_rasya\' dardR^ihi\_ tava\' dardartu sUka\_raH .
##7.055.04c##  sto\_tR^Inindra\'sya rAyasi\_ kima\_smAndu\'chChunAyase\_ ni Shu sva\'pa ..
##7.055.05a##  sastu\' mA\_tA sastu\' pi\_tA sastu\_ shvA sastu\' vi\_shpati\'H .
##7.055.05c##  sa\_santu\_ sarve\' j~nA\_taya\_H sastva\_yama\_bhito\_ jana\'H ..
##7.055.06a##  ya Aste\_ yashcha\_ chara\'ti\_ yashcha\_ pashya\'ti no\_ jana\'H .
##7.055.06c##  teShA\_M saM ha\'nmo a\_kShANi\_ yathe\_daM ha\_rmyaM tathA\' ..
##7.055.07a##  sa\_hasra\'shR^i~Ngo vR^iSha\_bho yaH sa\'mu\_drAdu\_dAcha\'rat .
##7.055.07c##  tenA\' saha\_sye\'nA va\_yaM ni janA\'nsvApayAmasi ..
##7.055.08a##  pro\_ShThe\_sha\_yA va\'hyesha\_yA nArI\_ryAsta\'lpa\_shIva\'rIH .
##7.055.08c##  striyo\_ yAH puNya\'gandhA\_stAH sarvA\'H svApayAmasi ..
##7.056.01a##  ka I\_M vya\'ktA\_ nara\_H sanI\'LA ru\_drasya\_ maryA\_ adha\_ svashvA\'H ..
##7.056.02a##  naki\_rhye\'ShAM ja\_nUMShi\_ veda\_ te a\_~Nga vi\'dre mi\_tho ja\_nitra\'m ..
##7.056.03a##  a\_bhi sva\_pUbhi\'rmi\_tho va\'panta\_ vAta\'svanasaH shye\_nA a\'spR^idhran ..
##7.056.04a##  e\_tAni\_ dhIro\' ni\_NyA chi\'keta\_ pR^ishni\_ryadUdho\' ma\_hI ja\_bhAra\' ..
##7.056.05a##  sA viT su\_vIrA\' ma\_rudbhi\'rastu sa\_nAtsaha\'ntI\_ puShya\'ntI nR^i\_mNam ..
##7.056.06a##  yAma\_M yeShThA\'H shu\_bhA shobhi\'ShThAH shri\_yA sammi\'shlA\_ ojo\'bhiru\_grAH ..
##7.056.07a##  u\_graM va\_ oja\'H sthi\_rA shavA\_MsyadhA\' ma\_rudbhi\'rga\_Nastuvi\'ShmAn ..
##7.056.08a##  shu\_bhro va\_H shuShma\_H krudhmI\_ manA\'Msi\_ dhuni\_rmuni\'riva\_ shardha\'sya dhR^i\_ShNoH ..
##7.056.09a##  sane\'mya\_smadyu\_yota\' di\_dyuM mA vo\' durma\_tiri\_ha praNa\'~NnaH ..
##7.056.10a##  pri\_yA vo\_ nAma\' huve tu\_rANA\_mA yattR^i\_panma\'ruto vAvashA\_nAH ..
##7.056.11a##  svA\_yu\_dhAsa\' i\_ShmiNa\'H suni\_ShkA u\_ta sva\_yaM ta\_nva1\_\'H shumbha\'mAnAH ..
##7.056.12a##  shuchI\' vo ha\_vyA ma\'ruta\_H shuchI\'nA\_M shuchi\'M hinomyadhva\_raM shuchi\'bhyaH .
##7.056.12c##  R^i\_tena\' sa\_tyamR^i\'ta\_sApa\' Aya\_~nChuchi\'janmAna\_H shucha\'yaH pAva\_kAH ..
##7.056.13a##  aMse\_ShvA ma\'rutaH khA\_dayo\' vo\_ vakSha\'ssu ru\_kmA u\'pashishriyA\_NAH .
##7.056.13c##  vi vi\_dyuto\_ na vR^i\_ShTibhI\' ruchA\_nA anu\' sva\_dhAmAyu\'dhai\_ryachCha\'mAnAH ..
##7.056.14a##  pra bu\_dhnyA\' va Irate\_ mahA\'Msi\_ pra nAmA\'ni prayajyavastiradhvam .
##7.056.14c##  sa\_ha\_sriya\_M damya\'M bhA\_game\_taM gR^i\'hame\_dhIya\'M maruto juShadhvam ..
##7.056.15a##  yadi\' stu\_tasya\' maruto adhI\_thetthA vipra\'sya vA\_jino\_ havI\'man .
##7.056.15c##  ma\_kShU rA\_yaH su\_vIrya\'sya dAta\_ nU chi\_dyama\_nya A\_dabha\_darA\'vA ..
##7.056.16a##  atyA\'so\_ na ye ma\_ruta\_H sva~ncho\' yakSha\_dR^isho\_ na shu\_bhaya\'nta\_ maryA\'H .
##7.056.16c##  te ha\'rmye\_ShThAH shisha\'vo\_ na shu\_bhrA va\_tsAso\_ na pra\'krI\_Lina\'H payo\_dhAH ..
##7.056.17a##  da\_sha\_syanto\' no ma\_ruto\' mR^iLantu variva\_syanto\_ roda\'sI su\_meke\' .
##7.056.17c##  A\_re go\_hA nR^i\_hA va\_dho vo\' astu su\_mnebhi\'ra\_sme va\'savo namadhvam ..
##7.056.18a##  A vo\_ hotA\' johavIti sa\_ttaH sa\_trAchI\'M rA\_tiM ma\'ruto gR^iNA\_naH .
##7.056.18c##  ya Iva\'to vR^iShaNo\_ asti\' go\_pAH so adva\'yAvI havate va u\_kthaiH ..
##7.056.19a##  i\_me tu\_raM ma\_ruto\' rAmayantI\_me saha\_H saha\'sa\_ A na\'manti .
##7.056.19c##  i\_me shaMsa\'M vanuShya\_to ni pA\'nti gu\_ru dveSho\_ ara\'ruShe dadhanti ..
##7.056.20a##  i\_me ra\_dhraM chi\'nma\_ruto\' junanti\_ bhR^imi\'M chi\_dyathA\_ vasa\'vo ju\_Shanta\' .
##7.056.20c##  apa\' bAdhadhvaM vR^iShaNa\_stamA\'Msi dha\_tta vishva\_M tana\'yaM to\_kama\_sme ..
##7.056.21a##  mA vo\' dA\_trAnma\'ruto\_ nira\'rAma\_ mA pa\_shchAdda\'ghma rathyo vibhA\_ge .
##7.056.21c##  A na\'H spA\_rhe bha\'jatanA vasa\_vye\_3\_\' yadI\'M sujA\_taM vR^i\'ShaNo vo\_ asti\' ..
##7.056.22a##  saM yaddhana\'nta ma\_nyubhi\_rjanA\'sa\_H shUrA\' ya\_hvIShvoSha\'dhIShu vi\_kShu .
##7.056.22c##  adha\' smA no maruto rudriyAsastrA\_tAro\' bhUta\_ pR^ita\'nAsva\_ryaH ..
##7.056.23a##  bhUri\' chakra maruta\_H pitryA\'Nyu\_kthAni\_ yA va\'H sha\_syante\' pu\_rA chi\'t .
##7.056.23c##  ma\_rudbhi\'ru\_graH pR^ita\'nAsu\_ sALhA\' ma\_rudbhi\_ritsani\'tA\_ vAja\_marvA\' ..
##7.056.24a##  a\_sme vI\_ro ma\'rutaH shu\_Shmya\'stu\_ janA\'nA\_M yo asu\'ro vidha\_rtA .
##7.056.24c##  a\_po yena\' sukShi\_taye\_ tare\_mAdha\_ svamoko\' a\_bhi va\'H syAma ..
##7.056.25a##  tanna\_ indro\_ varu\'No mi\_tro a\_gnirApa\_ oSha\'dhIrva\_nino\' juShanta .
##7.056.25c##  sharma\'nsyAma ma\_rutA\'mu\_pasthe\' yU\_yaM pA\'ta sva\_stibhi\_H sadA\' naH ..
##7.057.01a##  madhvo\' vo\_ nAma\_ mAru\'taM yajatrA\_H pra ya\_j~neShu\_ shava\'sA madanti .
##7.057.01c##  ye re\_jaya\'nti\_ roda\'sI chidu\_rvI pinva\_ntyutsa\_M yadayA\'suru\_grAH ..
##7.057.02a##  ni\_che\_tAro\_ hi ma\_ruto\' gR^i\_Nanta\'M praNe\_tAro\_ yaja\'mAnasya\_ manma\' .
##7.057.02c##  a\_smAka\'ma\_dya vi\_dathe\'Shu ba\_rhirA vI\_taye\' sadata pipriyA\_NAH ..
##7.057.03a##  naitAva\'da\_nye ma\_ruto\_ yathe\_me bhrAja\'nte ru\_kmairAyu\'dhaista\_nUbhi\'H .
##7.057.03c##  A roda\'sI vishva\_pisha\'H pishA\_nAH sa\'mA\_nama\_~njya\'~njate shu\_bhe kam ..
##7.057.04a##  R^idha\_ksA vo\' maruto di\_dyuda\'stu\_ yadva\_ Aga\'H puru\_ShatA\_ karA\'ma .
##7.057.04c##  mA va\_stasyA\_mapi\' bhUmA yajatrA a\_sme vo\' astu suma\_tishchani\'ShThA ..
##7.057.05a##  kR^i\_te chi\_datra\' ma\_ruto\' raNantAnava\_dyAsa\_H shucha\'yaH pAva\_kAH .
##7.057.05c##  pra No\'.avata suma\_tibhi\'ryajatrA\_H pra vAje\'bhistirata pu\_Shyase\' naH ..
##7.057.06a##  u\_ta stu\_tAso\' ma\_ruto\' vyantu\_ vishve\'bhi\_rnAma\'bhi\_rnaro\' ha\_vIMShi\' .
##7.057.06c##  dadA\'ta no a\_mR^ita\'sya pra\_jAyai\' jigR^i\_ta rA\_yaH sU\_nR^itA\' ma\_ghAni\' ..
##7.057.07a##  A stu\_tAso\' maruto\_ vishva\' U\_tI achChA\' sU\_rInsa\_rvatA\'tA jigAta .
##7.057.07c##  ye na\_stmanA\' sha\_tino\' va\_rdhaya\'nti yU\_yaM pA\'ta sva\_stibhi\_H sadA\' naH ..
##7.058.01a##  pra sA\'ka\_mukShe\' archatA ga\_NAya\_ yo daivya\'sya\_ dhAmna\_stuvi\'ShmAn .
##7.058.01c##  u\_ta kSho\'danti\_ roda\'sI mahi\_tvA nakSha\'nte\_ nAka\_M nirR^i\'terava\_MshAt ..
##7.058.02a##  ja\_nUshchi\'dvo marutastve\_Shye\'Na\_ bhImA\'sa\_stuvi\'manya\_vo.ayA\'saH .
##7.058.02c##  pra ye maho\'bhi\_roja\'so\_ta santi\_ vishvo\' vo\_ yAma\'nbhayate sva\_rdR^ik ..
##7.058.03a##  bR^i\_hadvayo\' ma\_ghava\'dbhyo dadhAta\_ jujo\'Sha\_nninma\_ruta\'H suShTu\_tiM na\'H .
##7.058.03c##  ga\_to nAdhvA\_ vi ti\'rAti ja\_ntuM pra Na\'H spA\_rhAbhi\'rU\_tibhi\'stireta ..
##7.058.04a##  yu\_Shmoto\_ vipro\' marutaH shata\_svI yu\_Shmoto\_ arvA\_ sahu\'riH saha\_srI .
##7.058.04c##  yu\_Shmota\'H sa\_mrALu\_ta ha\'nti vR^i\_traM pra tadvo\' astu dhUtayo de\_ShNam ..
##7.058.05a##  tA.N A ru\_drasya\' mI\_LhuSho\' vivAse ku\_vinnaMsa\'nte ma\_ruta\_H puna\'rnaH .
##7.058.05c##  yatsa\_svartA\' jihILi\_re yadA\_virava\_ tadena\' Imahe tu\_rANA\'m ..
##7.058.06a##  pra sA vA\'chi suShTu\_tirma\_ghonA\'mi\_daM sU\_ktaM ma\_ruto\' juShanta .
##7.058.06c##  A\_rAchchi\_ddveSho\' vR^iShaNo yuyota yU\_yaM pA\'ta sva\_stibhi\_H sadA\' naH ..
##7.059.01a##  yaM trAya\'dhva i\_dami\'da\_M devA\'so\_ yaM cha\_ naya\'tha .
##7.059.01c##  tasmA\' agne\_ varu\'Na\_ mitrArya\'ma\_nmaru\'ta\_H sharma\' yachChata ..
##7.059.02a##  yu\_ShmAka\'M devA\_ ava\_sAha\'ni pri\_ya I\'jA\_nasta\'rati\_ dviSha\'H .
##7.059.02c##  pra sa kShaya\'M tirate\_ vi ma\_hIriSho\_ yo vo\_ varA\'ya\_ dAsha\'ti ..
##7.059.03a##  na\_hi va\'shchara\_maM cha\_na vasi\'ShThaH pari\_maMsa\'te .
##7.059.03c##  a\_smAka\'ma\_dya ma\'rutaH su\_te sachA\_ vishve\' pibata kA\_mina\'H ..
##7.059.04a##  na\_hi va\' U\_tiH pR^ita\'nAsu\_ mardha\'ti\_ yasmA\_ arA\'dhvaM naraH .
##7.059.04c##  a\_bhi va\_ Ava\'rtsuma\_tirnavI\'yasI\_ tUya\'M yAta pipIShavaH ..
##7.059.05a##  o Shu ghR^i\'ShvirAdhaso yA\_tanAndhA\'Msi pI\_taye\' .
##7.059.05c##  i\_mA vo\' ha\_vyA ma\'ruto ra\_re hi ka\_M mo Shva1\_\'nyatra\' gantana ..
##7.059.06a##  A cha\' no ba\_rhiH sada\'tAvi\_tA cha\' naH spA\_rhANi\_ dAta\'ve\_ vasu\' .
##7.059.06c##  asre\'dhanto marutaH so\_mye madhau\_ svAhe\_ha mA\'dayAdhvai ..
##7.059.07a##  sa\_svashchi\_ddhi ta\_nva1\_\'H shumbha\'mAnA\_ A ha\_MsAso\_ nIla\'pR^iShThA apaptan .
##7.059.07c##  vishva\_M shardho\' a\_bhito\' mA\_ ni She\'da\_ naro\_ na ra\_NvAH sava\'ne\_ mada\'ntaH ..
##7.059.08a##  yo no\' maruto a\_bhi du\'rhR^iNA\_yusti\_rashchi\_ttAni\' vasavo\_ jighA\'Msati .
##7.059.08c##  dru\_haH pAshA\_nprati\_ sa mu\'chIShTa\_ tapi\'ShThena\_ hanma\'nA hantanA\_ tam ..
##7.059.09a##  sAMta\'panA i\_daM ha\_virmaru\'ta\_stajju\'juShTana .
##7.059.09c##  yu\_ShmAko\_tI ri\'shAdasaH ..
##7.059.10a##  gR^iha\'medhAsa\_ A ga\'ta\_ maru\'to\_ mApa\' bhUtana .
##7.059.10c##  yu\_ShmAko\_tI su\'dAnavaH ..
##7.059.11a##  i\_heha\' vaH svatavasa\_H kava\'ya\_H sUrya\'tvachaH .
##7.059.11c##  ya\_j~naM ma\'ruta\_ A vR^i\'Ne ..
##7.059.12a##  trya\'mbakaM yajAmahe su\_gandhi\'M puShTi\_vardha\'nam .
##7.059.12c##  u\_rvA\_ru\_kami\'va\_ bandha\'nAnmR^i\_tyormu\'kShIya\_ mAmR^itA\'t ..
##7.060.01a##  yada\_dya sU\'rya\_ bravo.anA\'gA u\_dyanmi\_trAya\_ varu\'NAya sa\_tyam .
##7.060.01c##  va\_yaM de\'va\_trAdi\'te syAma\_ tava\' pri\_yAso\' aryamangR^i\_Nanta\'H ..
##7.060.02a##  e\_Sha sya mi\'trAvaruNA nR^i\_chakShA\' u\_bhe ude\'ti\_ sUryo\' a\_bhi jman .
##7.060.02c##  vishva\'sya sthA\_turjaga\'tashcha go\_pA R^i\_ju marte\'Shu vR^iji\_nA cha\_ pashya\'n ..
##7.060.03a##  ayu\'kta sa\_pta ha\_rita\'H sa\_dhasthA\_dyA I\_M vaha\'nti\_ sUrya\'M ghR^i\_tAchI\'H .
##7.060.03c##  dhAmA\'ni mitrAvaruNA yu\_vAku\_H saM yo yU\_theva\_ jani\'mAni\_ chaShTe\' ..
##7.060.04a##  udvA\'M pR^i\_kShAso\_ madhu\'manto asthu\_rA sUryo\' aruhachChu\_kramarNa\'H .
##7.060.04c##  yasmA\' Adi\_tyA adhva\'no\_ rada\'nti mi\_tro a\'rya\_mA varu\'NaH sa\_joShA\'H ..
##7.060.05a##  i\_me che\_tAro\_ anR^i\'tasya\_ bhUre\'rmi\_tro a\'rya\_mA varu\'No\_ hi santi\' .
##7.060.05c##  i\_ma R^i\_tasya\' vAvR^idhurduro\_Ne sha\_gmAsa\'H pu\_trA adi\'te\_rada\'bdhAH ..
##7.060.06a##  i\_me mi\_tro varu\'No dU\_LabhA\'so.ache\_tasa\'M chichchitayanti\_ dakShai\'H .
##7.060.06c##  api\_ kratu\'M su\_cheta\'sa\_M vata\'ntasti\_rashchi\_daMha\'H su\_pathA\' nayanti ..
##7.060.07a##  i\_me di\_vo ani\'miShA pR^ithi\_vyAshchi\'ki\_tvAMso\' ache\_tasa\'M nayanti .
##7.060.07c##  pra\_vrA\_je chi\'nna\_dyo\' gA\_dhama\'sti pA\_raM no\' a\_sya vi\'Shpi\_tasya\' parShan ..
##7.060.08a##  yadgo\_pAva\_dadi\'ti\_H sharma\' bha\_draM mi\_tro yachCha\'nti\_ varu\'NaH su\_dAse\' .
##7.060.08c##  tasmi\_nnA to\_kaM tana\'ya\_M dadhA\'nA\_ mA ka\'rma deva\_heLa\'naM turAsaH ..
##7.060.09a##  ava\_ vedi\_M hotrA\'bhiryajeta\_ ripa\_H kAshchi\'dvaruNa\_dhruta\_H saH .
##7.060.09c##  pari\_ dveSho\'bhirarya\_mA vR^i\'NaktU\_ruM su\_dAse\' vR^iShaNA u lo\_kam ..
##7.060.10a##  sa\_svashchi\_ddhi samR^i\'tistve\_Shye\'ShAmapI\_chye\'na\_ saha\'sA\_ saha\'nte .
##7.060.10c##  yu\_Shmadbhi\_yA vR^i\'ShaNo\_ reja\'mAnA\_ dakSha\'sya chinmahi\_nA mR^i\_LatA\' naH ..
##7.060.11a##  yo brahma\'Ne suma\_timA\_yajA\'te\_ vAja\'sya sA\_tau pa\'ra\_masya\' rA\_yaH .
##7.060.11c##  sIkSha\'nta ma\_nyuM ma\_ghavA\'no a\_rya u\_ru kShayA\'ya chakrire su\_dhAtu\' ..
##7.060.12a##  i\_yaM de\'va pu\_rohi\'tiryu\_vabhyA\'M ya\_j~neShu\' mitrAvaruNAvakAri .
##7.060.12c##  vishvA\'ni du\_rgA pi\'pR^itaM ti\_ro no\' yU\_yaM pA\'ta sva\_stibhi\_H sadA\' naH ..
##7.061.01a##  udvA\_M chakShu\'rvaruNa su\_pratI\'kaM de\_vayo\'reti\_ sUrya\'stata\_nvAn .
##7.061.01c##  a\_bhi yo vishvA\_ bhuva\'nAni\_ chaShTe\_ sa ma\_nyuM martye\_ShvA chi\'keta ..
##7.061.02a##  pra vA\_M sa mi\'trAvaruNAvR^i\_tAvA\_ vipro\_ manmA\'ni dIrgha\_shrudi\'yarti .
##7.061.02c##  yasya\_ brahmA\'Ni sukratU\_ avA\'tha\_ A yatkratvA\_ na sha\_rada\'H pR^i\_Naithe\' ..
##7.061.03a##  prorormi\'trAvaruNA pR^ithi\_vyAH pra di\_va R^i\_ShvAdbR^i\'ha\_taH su\'dAnU .
##7.061.03c##  spasho\' dadhAthe\_ oSha\'dhIShu vi\_kShvR^idha\'gya\_to ani\'miSha\_M rakSha\'mANA ..
##7.061.04a##  shaMsA\' mi\_trasya\_ varu\'Nasya\_ dhAma\_ shuShmo\_ roda\'sI badbadhe mahi\_tvA .
##7.061.04c##  aya\_nmAsA\_ aya\'jvanAma\_vIrA\_H pra ya\_j~nama\'nmA vR^i\_jana\'M tirAte ..
##7.061.05a##  amU\'rA\_ vishvA\' vR^iShaNAvi\_mA vA\_M na yAsu\' chi\_traM dadR^i\'she\_ na ya\_kSham .
##7.061.05c##  druha\'H sachante\_ anR^i\'tA\_ janA\'nA\_M na vA\'M ni\_NyAnya\_chite\' abhUvan ..
##7.061.06a##  samu\' vAM ya\_j~naM ma\'haya\_M namo\'bhirhu\_ve vA\'M mitrAvaruNA sa\_bAdha\'H .
##7.061.06c##  pra vA\_M manmA\'nyR^i\_chase\_ navA\'ni kR^i\_tAni\_ brahma\' jujuShanni\_mAni\' ..
##7.061.07a##  i\_yaM de\'va pu\_rohi\'tiryu\_vabhyA\'M ya\_j~neShu\' mitrAvaruNAvakAri .
##7.061.07c##  vishvA\'ni du\_rgA pi\'pR^itaM ti\_ro no\' yU\_yaM pA\'ta sva\_stibhi\_H sadA\' naH ..
##7.062.01a##  utsUryo\' bR^i\_hada\_rchIMShya\'shretpu\_ru vishvA\_ jani\'ma\_ mAnu\'ShANAm .
##7.062.01c##  sa\_mo di\_vA da\'dR^ishe\_ rocha\'mAna\_H kratvA\' kR^i\_taH sukR^i\'taH ka\_rtR^ibhi\'rbhUt ..
##7.062.02a##  sa sU\'rya\_ prati\' pu\_ro na\_ udgA\' e\_bhiH stome\'bhireta\_shebhi\_revai\'H .
##7.062.02c##  pra no\' mi\_trAya\_ varu\'NAya vo\_cho.anA\'gaso arya\_mNe a\_gnaye\' cha ..
##7.062.03a##  vi na\'H sa\_hasra\'M shu\_rudho\' radantvR^i\_tAvA\'no\_ varu\'No mi\_tro a\_gniH .
##7.062.03c##  yachCha\'ntu cha\_ndrA u\'pa\_maM no\' a\_rkamA na\_H kAma\'M pUpurantu\_ stavA\'nAH ..
##7.062.04a##  dyAvA\'bhUmI adite\_ trAsI\'thAM no\_ ye vA\'M ja\_j~nuH su\_jani\'mAna R^iShve .
##7.062.04c##  mA heLe\' bhUma\_ varu\'Nasya vA\_yormA mi\_trasya\' pri\_yata\'masya nR^i\_NAm ..
##7.062.05a##  pra bA\_havA\' sisR^itaM jI\_vase\' na\_ A no\_ gavyU\'timukShataM ghR^i\_tena\' .
##7.062.05c##  A no\_ jane\' shravayataM yuvAnA shru\_taM me\' mitrAvaruNA\_ have\_mA ..
##7.062.06a##  nU mi\_tro varu\'No arya\_mA na\_stmane\' to\_kAya\_ vari\'vo dadhantu .
##7.062.06c##  su\_gA no\_ vishvA\' su\_pathA\'ni santu yU\_yaM pA\'ta sva\_stibhi\_H sadA\' naH ..
##7.063.01a##  udve\'ti su\_bhago\' vi\_shvacha\'kShA\_H sAdhA\'raNa\_H sUryo\_ mAnu\'ShANAm .
##7.063.01c##  chakShu\'rmi\_trasya\_ varu\'Nasya de\_vashcharme\'va\_ yaH sa\_mavi\'vya\_ktamA\'Msi ..
##7.063.02a##  udve\'ti prasavI\_tA janA\'nAM ma\_hAnke\_tura\'rNa\_vaH sUrya\'sya .
##7.063.02c##  sa\_mA\_naM cha\_kraM pa\'ryA\_vivR^i\'tsa\_nyade\'ta\_sho vaha\'ti dhU\_rShu yu\_ktaH ..
##7.063.03a##  vi\_bhrAja\'mAna u\_ShasA\'mu\_pasthA\'dre\_bhairude\'tyanuma\_dyamA\'naH .
##7.063.03c##  e\_Sha me\' de\_vaH sa\'vi\_tA cha\'chChanda\_ yaH sa\'mA\_naM na pra\'mi\_nAti\_ dhAma\' ..
##7.063.04a##  di\_vo ru\_kma u\'ru\_chakShA\_ ude\'ti dU\_re/a\'rthasta\_raNi\_rbhrAja\'mAnaH .
##7.063.04c##  nU\_naM janA\_H sUrye\'Na\_ prasU\'tA\_ aya\_nnarthA\'ni kR^i\_Nava\_nnapA\'Msi ..
##7.063.05a##  yatrA\' cha\_krura\_mR^itA\' gA\_tuma\'smai shye\_no na dIya\_nnanve\'ti\_ pAtha\'H .
##7.063.05c##  prati\' vA\_M sUra\_ udi\'te vidhema\_ namo\'bhirmitrAvaruNo\_ta ha\_vyaiH ..
##7.063.06a##  nU mi\_tro varu\'No arya\_mA na\_stmane\' to\_kAya\_ vari\'vo dadhantu .
##7.063.06c##  su\_gA no\_ vishvA\' su\_pathA\'ni santu yU\_yaM pA\'ta sva\_stibhi\_H sadA\' naH ..
##7.064.01a##  di\_vi kShaya\'ntA\_ raja\'saH pR^ithi\_vyAM pra vA\'M ghR^i\_tasya\' ni\_rNijo\' dadIran .
##7.064.01c##  ha\_vyaM no\' mi\_tro a\'rya\_mA sujA\'to\_ rAjA\' sukSha\_tro varu\'No juShanta ..
##7.064.02a##  A rA\'jAnA maha R^itasya gopA\_ sindhu\'patI kShatriyA yAtama\_rvAk .
##7.064.02c##  iLA\'M no mitrAvaruNo\_ta vR^i\_ShTimava\' di\_va i\'nvataM jIradAnU ..
##7.064.03a##  mi\_trastanno\_ varu\'No de\_vo a\_ryaH pra sAdhi\'ShThebhiH pa\_thibhi\'rnayantu .
##7.064.03c##  brava\_dyathA\' na\_ Ada\_riH su\_dAsa\' i\_ShA ma\'dema sa\_ha de\_vago\'pAH ..
##7.064.04a##  yo vA\_M garta\_M mana\'sA\_ takSha\'de\_tamU\_rdhvAM dhI\_tiM kR^i\_Nava\'ddhA\_raya\'chcha .
##7.064.04c##  u\_kShethA\'M mitrAvaruNA ghR^i\_tena\_ tA rA\'jAnA sukShi\_tIsta\'rpayethAm ..
##7.064.05a##  e\_Sha stomo\' varuNa mitra\_ tubhya\_M soma\'H shu\_kro na vA\_yave\'.ayAmi .
##7.064.05c##  a\_vi\_ShTaM dhiyo\' jigR^i\_taM pura\'MdhIryU\_yaM pA\'ta sva\_stibhi\_H sadA\' naH ..
##7.065.01a##  prati\' vA\_M sUra\_ udi\'te sU\_ktairmi\_traM hu\'ve\_ varu\'NaM pU\_tada\'kSham .
##7.065.01c##  yayo\'rasu\_rya1\_\'makShi\'ta\_M jyeShTha\_M vishva\'sya\_ yAma\'nnA\_chitA\' jiga\_tnu ..
##7.065.02a##  tA hi de\_vAnA\_masu\'rA\_ tAva\_ryA tA na\'H kShi\_tIH ka\'ratamU\_rjaya\'ntIH .
##7.065.02c##  a\_shyAma\' mitrAvaruNA va\_yaM vA\_M dyAvA\' cha\_ yatra\' pI\_paya\_nnahA\' cha ..
##7.065.03a##  tA bhUri\'pAshA\_vanR^i\'tasya\_ setU\' dura\_tyetU\' ri\_pave\_ martyA\'ya .
##7.065.03c##  R^i\_tasya\' mitrAvaruNA pa\_thA vA\'ma\_po na nA\_vA du\'ri\_tA ta\'rema ..
##7.065.04a##  A no\' mitrAvaruNA ha\_vyaju\'ShTiM ghR^i\_tairgavyU\'timukShata\_miLA\'bhiH .
##7.065.04c##  prati\' vA\_matra\_ vara\_mA janA\'ya pR^iNI\_tamu\_dno di\_vyasya\_ chAro\'H ..
##7.065.05a##  e\_Sha stomo\' varuNa mitra\_ tubhya\_M soma\'H shu\_kro na vA\_yave\'.ayAmi .
##7.065.05c##  a\_vi\_ShTaM dhiyo\' jigR^i\_taM pura\'MdhIryU\_yaM pA\'ta sva\_stibhi\_H sadA\' naH ..
##7.066.01a##  pra mi\_trayo\_rvaru\'Nayo\_H stomo\' na etu shU\_Shya\'H .
##7.066.01c##  nama\'svAntuvijA\_tayo\'H ..
##7.066.02a##  yA dhA\_raya\'nta de\_vAH su\_dakShA\_ dakSha\'pitarA .
##7.066.02c##  a\_su\_ryA\'ya\_ prama\'hasA ..
##7.066.03a##  tA na\'H sti\_pA ta\'nU\_pA varu\'Na jaritR^I\_NAm .
##7.066.03c##  mitra\' sA\_dhaya\'ta\_M dhiya\'H ..
##7.066.04a##  yada\_dya sUra\_ udi\_te.anA\'gA mi\_tro a\'rya\_mA .
##7.066.04c##  su\_vAti\' savi\_tA bhaga\'H ..
##7.066.05a##  su\_prA\_vIra\'stu\_ sa kShaya\_H pra nu yAma\'nsudAnavaH .
##7.066.05c##  ye no\_ aMho\'.ati\_pipra\'ti ..
##7.066.06a##  u\_ta sva\_rAjo\_ adi\'ti\_rada\'bdhasya vra\_tasya\_ ye .
##7.066.06c##  ma\_ho rAjA\'na Ishate ..
##7.066.07a##  prati\' vA\_M sUra\_ udi\'te mi\_traM gR^i\'NIShe\_ varu\'Nam .
##7.066.07c##  a\_rya\_maNa\'M ri\_shAda\'sam ..
##7.066.08a##  rA\_yA hi\'raNya\_yA ma\_tiri\_yama\'vR^i\_kAya\_ shava\'se .
##7.066.08c##  i\_yaM viprA\' me\_dhasA\'taye ..
##7.066.09a##  te syA\'ma deva varuNa\_ te mi\'tra sU\_ribhi\'H sa\_ha .
##7.066.09c##  iSha\_M sva\'shcha dhImahi ..
##7.066.10a##  ba\_hava\_H sUra\'chakShaso.agniji\_hvA R^i\'tA\_vR^idha\'H .
##7.066.10c##  trINi\_ ye ye\_murvi\_dathA\'ni dhI\_tibhi\_rvishvA\'ni\_ pari\'bhUtibhiH ..
##7.066.11a##  vi ye da\_dhuH sha\_rada\_M mAsa\_mAdaha\'rya\_j~nama\_ktuM chAdR^icha\'m .
##7.066.11c##  a\_nA\_pyaM varu\'No mi\_tro a\'rya\_mA kSha\_traM rAjA\'na Ashata ..
##7.066.12a##  tadvo\' a\_dya ma\'nAmahe sU\_ktaiH sUra\_ udi\'te .
##7.066.12c##  yadoha\'te\_ varu\'No mi\_tro a\'rya\_mA yU\_yamR^i\_tasya\' rathyaH ..
##7.066.13a##  R^i\_tAvA\'na R^i\_tajA\'tA R^itA\_vR^idho\' gho\_rAso\' anR^ita\_dviSha\'H .
##7.066.13c##  teShA\'M vaH su\_mne su\'chCha\_rdiShTa\'me nara\_H syAma\_ ye cha\' sU\_raya\'H ..
##7.066.14a##  udu\_ tyadda\'rsha\_taM vapu\'rdi\_va e\'ti pratihva\_re .
##7.066.14c##  yadI\'mA\_shurvaha\'ti de\_va eta\'sho\_ vishva\'smai\_ chakSha\'se\_ ara\'m ..
##7.066.15a##  shI\_rShNaHshI\'rShNo\_ jaga\'tasta\_sthuSha\_spati\'M sa\_mayA\_ vishva\_mA raja\'H .
##7.066.15c##  sa\_pta svasA\'raH suvi\_tAya\_ sUrya\_M vaha\'nti ha\_rito\_ rathe\' ..
##7.066.16a##  tachchakShu\'rde\_vahi\'taM shu\_kramu\_chchara\'t .
##7.066.16b##  pashye\'ma sha\_rada\'H sha\_taM jIve\'ma sha\_rada\'H sha\_tam ..
##7.066.17a##  kAvye\'bhiradA\_bhyA yA\'taM varuNa dyu\_mat .
##7.066.17c##  mi\_trashcha\_ soma\'pItaye ..
##7.066.18a##  di\_vo dhAma\'bhirvaruNa mi\_trashchA yA\'tama\_druhA\' .
##7.066.18c##  piba\'ta\_M soma\'mAtu\_jI ..
##7.066.19a##  A yA\'taM mitrAvaruNA juShA\_NAvAhu\'tiM narA .
##7.066.19c##  pA\_taM soma\'mR^itAvR^idhA ..
##7.067.01a##  prati\' vA\_M ratha\'M nR^ipatI ja\_radhyai\' ha\_viShma\'tA\_ mana\'sA ya\_j~niye\'na .
##7.067.01c##  yo vA\'M dU\_to na dhi\'ShNyA\_vajI\'ga\_rachChA\' sU\_nurna pi\_tarA\' vivakmi ..
##7.067.02a##  asho\'chya\_gniH sa\'midhA\_no a\_sme upo\' adR^ishra\_ntama\'sashchi\_dantA\'H .
##7.067.02c##  ache\'ti ke\_turu\_Shasa\'H pu\_rastA\'chChri\_ye di\_vo du\'hi\_turjAya\'mAnaH ..
##7.067.03a##  a\_bhi vA\'M nU\_nama\'shvinA\_ suho\'tA\_ stomai\'H siShakti nAsatyA viva\_kvAn .
##7.067.03c##  pU\_rvIbhi\'ryAtaM pa\_thyA\'bhira\_rvAksva\_rvidA\_ vasu\'matA\_ rathe\'na ..
##7.067.04a##  a\_vorvA\'M nU\_nama\'shvinA yu\_vAku\'rhu\_ve yadvA\'M su\_te mA\'dhvI vasU\_yuH .
##7.067.04c##  A vA\'M vahantu\_ sthavi\'rAso\_ ashvA\_H pibA\'tho a\_sme suShu\'tA\_ madhU\'ni ..
##7.067.05a##  prAchI\'mu devAshvinA\_ dhiya\_M me.amR^i\'dhrAM sA\_taye\' kR^itaM vasU\_yum .
##7.067.05c##  vishvA\' aviShTa\_M vAja\_ A pura\'MdhI\_stA na\'H shaktaM shachIpatI\_ shachI\'bhiH ..
##7.067.06a##  a\_vi\_ShTaM dhI\_Shva\'shvinA na A\_su pra\_jAva\_dreto\_ ahra\'yaM no astu .
##7.067.06c##  A vA\'M to\_ke tana\'ye\_ tUtu\'jAnAH su\_ratnA\'so de\_vavI\'tiM gamema ..
##7.067.07a##  e\_Sha sya vA\'M pUrva\_gatve\'va\_ sakhye\' ni\_dhirhi\_to mA\'dhvI rA\_to a\_sme .
##7.067.07c##  ahe\'LatA\_ mana\_sA yA\'tama\_rvAga\_shnantA\' ha\_vyaM mAnu\'ShIShu vi\_kShu ..
##7.067.08a##  eka\'smi\_nyoge\' bhuraNA samA\_ne pari\' vAM sa\_pta sra\_vato\_ ratho\' gAt .
##7.067.08c##  na vA\'yanti su\_bhvo\' de\_vayu\'ktA\_ ye vA\'M dhU\_rShu ta\_raNa\'yo\_ vaha\'nti ..
##7.067.09a##  a\_sa\_shchatA\' ma\_ghava\'dbhyo\_ hi bhU\_taM ye rA\_yA ma\'gha\_deya\'M ju\_nanti\' .
##7.067.09c##  pra ye bandhu\'M sU\_nR^itA\'bhisti\_rante\_ gavyA\' pR^i\_~nchanto\_ ashvyA\' ma\_ghAni\' ..
##7.067.10a##  nU me\_ hava\_mA shR^i\'NutaM yuvAnA yAsi\_ShTaM va\_rtira\'shvinA\_virA\'vat .
##7.067.10c##  dha\_ttaM ratnA\'ni\_ jara\'taM cha sU\_rInyU\_yaM pA\'ta sva\_stibhi\_H sadA\' naH ..
##7.068.01a##  A shu\'bhrA yAtamashvinA\_ svashvA\_ giro\' dasrA jujuShA\_NA yu\_vAko\'H .
##7.068.01c##  ha\_vyAni\' cha\_ prati\'bhR^itA vI\_taM na\'H ..
##7.068.02a##  pra vA\_mandhA\'Msi\_ madyA\'nyasthu\_rara\'M gantaM ha\_viSho\' vI\_taye\' me .
##7.068.02c##  ti\_ro a\_ryo hava\'nAni shru\_taM na\'H ..
##7.068.03a##  pra vA\_M ratho\_ mano\'javA iyarti ti\_ro rajA\'MsyashvinA sha\_toti\'H .
##7.068.03c##  a\_smabhya\'M sUryAvasU iyA\_naH ..
##7.068.04a##  a\_yaM ha\_ yadvA\'M deva\_yA u\_ adri\'rU\_rdhvo viva\'kti soma\_sudyu\_vabhyA\'m .
##7.068.04c##  A va\_lgU vipro\' vavR^itIta ha\_vyaiH ..
##7.068.05a##  chi\_traM ha\_ yadvA\_M bhoja\'na\_M nvasti\_ nyatra\'ye\_ mahi\'ShvantaM yuyotam .
##7.068.05c##  yo vA\'mo\_mAna\_M dadha\'te pri\_yaH san ..
##7.068.06a##  u\_ta tyadvA\'M jura\_te a\'shvinA bhU\_chchyavA\'nAya pra\_tItya\'M havi\_rde .
##7.068.06c##  adhi\_ yadvarpa\' i\_ta/U\'ti dha\_tthaH ..
##7.068.07a##  u\_ta tyaM bhu\_jyuma\'shvinA\_ sakhA\'yo\_ madhye\' jahurdu\_revA\'saH samu\_dre .
##7.068.07c##  nirI\'M parSha\_darA\'vA\_ yo yu\_vAku\'H ..
##7.068.08a##  vR^ikA\'ya chi\_jjasa\'mAnAya shaktamu\_ta shru\'taM sha\_yave\' hU\_yamA\'nA .
##7.068.08c##  yAva\_ghnyAmapi\'nvatama\_po na sta\_rya\'M chichCha\_ktya\'shvinA\_ shachI\'bhiH ..
##7.068.09a##  e\_Sha sya kA\_rurja\'rate sU\_ktairagre\' budhA\_na u\_ShasA\'M su\_manmA\' .
##7.068.09c##  i\_ShA taM va\'rdhada\_ghnyA payo\'bhiryU\_yaM pA\'ta sva\_stibhi\_H sadA\' naH ..
##7.069.01a##  A vA\_M ratho\_ roda\'sI badbadhA\_no hi\'ra\_Nyayo\_ vR^iSha\'bhiryA\_tvashvai\'H .
##7.069.01c##  ghR^i\_tava\'rtaniH pa\_vibhI\' ruchA\_na i\_ShAM vo\_LhA nR^i\_pati\'rvA\_jinI\'vAn ..
##7.069.02a##  sa pa\'prathA\_no a\_bhi pa~ncha\_ bhUmA\' trivandhu\_ro mana\_sA yA\'tu yu\_ktaH .
##7.069.02c##  visho\_ yena\_ gachCha\'tho deva\_yantI\_H kutrA\' chi\_dyAma\'mashvinA\_ dadhA\'nA ..
##7.069.03a##  svashvA\' ya\_shasA yA\'tama\_rvAgdasrA\' ni\_dhiM madhu\'mantaM pibAthaH .
##7.069.03c##  vi vA\_M ratho\' va\_dhvA\_3\_\' yAda\'mA\_no.antA\'ndi\_vo bA\'dhate varta\_nibhyA\'m ..
##7.069.04a##  yu\_voH shriya\_M pari\_ yoShA\'vR^iNIta\_ sUro\' duhi\_tA pari\'takmyAyAm .
##7.069.04c##  yadde\'va\_yanta\_mava\'tha\_H shachI\'bhi\_H pari\' ghra\_Msamo\_manA\' vA\_M vayo\' gAt ..
##7.069.05a##  yo ha\_ sya vA\'M rathirA\_ vasta\' u\_srA ratho\' yujA\_naH pa\'ri\_yAti\' va\_rtiH .
##7.069.05c##  tena\' na\_H shaM yoru\_Shaso\_ vyu\'ShTau\_ nya\'shvinA vahataM ya\_j~ne a\_smin ..
##7.069.06a##  narA\' gau\_reva\' vi\_dyuta\'M tR^iShA\_NAsmAka\'ma\_dya sava\_nopa\' yAtam .
##7.069.06c##  pu\_ru\_trA hi vA\'M ma\_tibhi\_rhava\'nte\_ mA vA\'ma\_nye ni ya\'mandeva\_yanta\'H ..
##7.069.07a##  yu\_vaM bhu\_jyumava\'viddhaM samu\_dra udU\'hathu\_rarNa\'so\_ asri\'dhAnaiH .
##7.069.07c##  pa\_ta\_tribhi\'rashra\_maira\'vya\_thibhi\'rda\_MsanA\'bhirashvinA pA\_raya\'ntA ..
##7.069.08a##  nU me\_ hava\_mA shR^i\'NutaM yuvAnA yAsi\_ShTaM va\_rtira\'shvinA\_virA\'vat .
##7.069.08c##  dha\_ttaM ratnA\'ni\_ jara\'taM cha sU\_rInyU\_yaM pA\'ta sva\_stibhi\_H sadA\' naH ..
##7.070.01a##  A vi\'shvavArAshvinA gataM na\_H pra tatsthAna\'mavAchi vAM pR^ithi\_vyAm .
##7.070.01c##  ashvo\_ na vA\_jI shu\_napR^i\'ShTho asthA\_dA yatse\_dathu\'rdhru\_vase\_ na yoni\'m ..
##7.070.02a##  siSha\'kti\_ sA vA\'M suma\_tishchani\_ShThAtA\'pi gha\_rmo manu\'Sho duro\_Ne .
##7.070.02c##  yo vA\'M samu\_drAnsa\_rita\_H pipa\_rtyeta\'gvA chi\_nna su\_yujA\' yujA\_naH ..
##7.070.03a##  yAni\_ sthAnA\'nyashvinA da\_dhAthe\' di\_vo ya\_hvIShvoSha\'dhIShu vi\_kShu .
##7.070.03c##  ni parva\'tasya mU\_rdhani\_ sada\_nteSha\_M janA\'ya dA\_shuShe\_ vaha\'ntA ..
##7.070.04a##  cha\_ni\_ShTaM de\'vA\_ oSha\'dhIShva\_psu yadyo\_gyA a\_shnavai\'the\_ R^iShI\'NAm .
##7.070.04c##  pu\_rUNi\_ ratnA\_ dadha\'tau\_ nya1\_\'sme anu\_ pUrvA\'Ni chakhyathuryu\_gAni\' ..
##7.070.05a##  shu\_shru\_vAMsA\' chidashvinA pu\_rUNya\_bhi brahmA\'Ni chakShAthe\_ R^iShI\'NAm .
##7.070.05c##  prati\_ pra yA\'ta\_M vara\_mA janA\'yA\_sme vA\'mastu suma\_tishchani\'ShThA ..
##7.070.06a##  yo vA\'M ya\_j~no nA\'satyA ha\_viShmA\'nkR^i\_tabra\'hmA sama\_ryo\_3\_\' bhavA\'ti .
##7.070.06c##  upa\_ pra yA\'ta\_M vara\_mA vasi\'ShThami\_mA brahmA\'NyR^ichyante yu\_vabhyA\'m ..
##7.070.07a##  i\_yaM ma\'nI\_ShA i\_yama\'shvinA\_ gIri\_mAM su\'vR^i\_ktiM vR^i\'ShaNA juShethAm .
##7.070.07c##  i\_mA brahmA\'Ni yuva\_yUnya\'gmanyU\_yaM pA\'ta sva\_stibhi\_H sadA\' naH ..
##7.071.01a##  apa\_ svasu\'ru\_Shaso\_ nagji\'hIte ri\_Nakti\' kR^i\_ShNIra\'ru\_ShAya\_ panthA\'m .
##7.071.01c##  ashvA\'maghA\_ goma\'ghA vAM huvema\_ divA\_ nakta\_M sharu\'ma\_smadyu\'yotam ..
##7.071.02a##  u\_pAyA\'taM dA\_shuShe\_ martyA\'ya\_ rathe\'na vA\_mama\'shvinA\_ vaha\'ntA .
##7.071.02c##  yu\_yu\_tama\_smadani\'rA\_mamI\'vA\_M divA\_ nakta\'M mAdhvI\_ trAsI\'thAM naH ..
##7.071.03a##  A vA\_M ratha\'mava\_masyA\_M vyu\'ShTau sumnA\_yavo\_ vR^iSha\'No vartayantu .
##7.071.03c##  syUma\'gabhastimR^ita\_yugbhi\_rashvai\_rAshvi\'nA\_ vasu\'mantaM vahethAm ..
##7.071.04a##  yo vA\_M ratho\' nR^ipatI\_ asti\' vo\_LhA tri\'vandhu\_ro vasu\'mA.N u\_srayA\'mA .
##7.071.04c##  A na\' e\_nA nA\'sa\_tyopa\' yAtama\_bhi yadvA\'M vi\_shvapsnyo\_ jigA\'ti ..
##7.071.05a##  yu\_vaM chyavA\'naM ja\_raso\'.amumukta\_M ni pe\_dava\' UhathurA\_shumashva\'m .
##7.071.05c##  niraMha\'sa\_stama\'saH sparta\_matri\_M ni jA\'hu\_ShaM shi\'thi\_re dhA\'tama\_ntaH ..
##7.071.06a##  i\_yaM ma\'nI\_ShA i\_yama\'shvinA\_ gIri\_mAM su\'vR^i\_ktiM vR^i\'ShaNA juShethAm .
##7.071.06c##  i\_mA brahmA\'Ni yuva\_yUnya\'gmanyU\_yaM pA\'ta sva\_stibhi\_H sadA\' naH ..
##7.072.01a##  A goma\'tA nAsatyA\_ rathe\_nAshvA\'vatA purushcha\_ndreNa\' yAtam .
##7.072.01c##  a\_bhi vA\_M vishvA\' ni\_yuta\'H sachante spA\_rhayA\' shri\_yA ta\_nvA\' shubhA\_nA ..
##7.072.02a##  A no\' de\_vebhi\_rupa\' yAtama\_rvAksa\_joSha\'sA nAsatyA\_ rathe\'na .
##7.072.02c##  yu\_vorhi na\'H sa\_khyA pitryA\'Ni samA\_no bandhu\'ru\_ta tasya\' vittam ..
##7.072.03a##  udu\_ stomA\'so a\_shvino\'rabudhra~njA\_mi brahmA\'Nyu\_Shasa\'shcha de\_vIH .
##7.072.03c##  A\_vivA\'sa\_nroda\'sI\_ dhiShNye\_me achChA\_ vipro\_ nAsa\'tyA vivakti ..
##7.072.04a##  vi chedu\_chChantya\'shvinA u\_ShAsa\_H pra vA\_M brahmA\'Ni kA\_ravo\' bharante .
##7.072.04c##  U\_rdhvaM bhA\_nuM sa\'vi\_tA de\_vo a\'shredbR^i\_hada\_gnaya\'H sa\_midhA\' jarante ..
##7.072.05a##  A pa\_shchAtA\'nnAsa\_tyA pu\_rastA\_dAshvi\'nA yAtamadha\_rAduda\'ktAt .
##7.072.05c##  A vi\_shvata\_H pA~ncha\'janyena rA\_yA yU\_yaM pA\'ta sva\_stibhi\_H sadA\' naH ..
##7.073.01a##  atA\'riShma\_ tama\'saspA\_rama\_sya prati\_ stoma\'M deva\_yanto\_ dadhA\'nAH .
##7.073.01c##  pu\_ru\_daMsA\' puru\_tamA\' purA\_jAma\'rtyA havate a\_shvinA\_ gIH ..
##7.073.02a##  nyu\' pri\_yo manu\'ShaH sAdi\_ hotA\_ nAsa\'tyA\_ yo yaja\'te\_ vanda\'te cha .
##7.073.02c##  a\_shnI\_taM madhvo\' ashvinA upA\_ka A vA\'M voche vi\_dathe\'Shu\_ praya\'svAn ..
##7.073.03a##  ahe\'ma ya\_j~naM pa\_thAmu\'rA\_NA i\_mAM su\'vR^i\_ktiM vR^i\'ShaNA juShethAm .
##7.073.03c##  shru\_ShTI\_veva\_ preShi\'to vAmabodhi\_ prati\_ stomai\_rjara\'mANo\_ vasi\'ShThaH ..
##7.073.04a##  upa\_ tyA vahnI\' gamato\_ visha\'M no rakSho\_haNA\_ sambhR^i\'tA vI\_LupA\'NI .
##7.073.04c##  samandhA\'Msyagmata matsa\_rANi\_ mA no\' mardhiShTa\_mA ga\'taM shi\_vena\' ..
##7.073.05a##  A pa\_shchAtA\'nnAsa\_tyA pu\_rastA\_dAshvi\'nA yAtamadha\_rAduda\'ktAt .
##7.073.05c##  A vi\_shvata\_H pA~ncha\'janyena rA\_yA yU\_yaM pA\'ta sva\_stibhi\_H sadA\' naH ..
##7.074.01a##  i\_mA u\' vA\_M divi\'ShTaya u\_srA ha\'vante ashvinA .
##7.074.01c##  a\_yaM vA\'ma\_hve.ava\'se shachIvasU\_ visha\'Mvisha\_M hi gachCha\'thaH ..
##7.074.02a##  yu\_vaM chi\_traM da\'dathu\_rbhoja\'naM narA\_ chode\'thAM sU\_nR^itA\'vate .
##7.074.02c##  a\_rvAgratha\_M sama\'nasA\_ ni ya\'chChata\_M piba\'taM so\_myaM madhu\' ..
##7.074.03a##  A yA\'ta\_mupa\' bhUShata\_M madhva\'H pibatamashvinA .
##7.074.03c##  du\_gdhaM payo\' vR^iShaNA jenyAvasU\_ mA no\' mardhiShTa\_mA ga\'tam ..
##7.074.04a##  ashvA\'so\_ ye vA\_mupa\' dA\_shuSho\' gR^i\_haM yu\_vAM dIya\'nti\_ bibhra\'taH .
##7.074.04c##  ma\_kShU\_yubhi\'rnarA\_ haye\'bhirashvi\_nA de\'vA yAtamasma\_yU ..
##7.074.05a##  adhA\' ha\_ yanto\' a\_shvinA\_ pR^ikSha\'H sachanta sU\_raya\'H .
##7.074.05c##  tA ya\'Msato ma\_ghava\'dbhyo dhru\_vaM yasha\'shCha\_rdira\_smabhya\_M nAsa\'tyA ..
##7.074.06a##  pra ye ya\_yura\'vR^i\_kAso\_ rathA\' iva nR^ipA\_tAro\_ janA\'nAm .
##7.074.06c##  u\_ta svena\_ shava\'sA shUshuvu\_rnara\' u\_ta kShi\'yanti sukShi\_tim ..
##7.075.01a##  vyu1\_\'ShA A\'vo divi\_jA R^i\_tenA\'viShkR^iNvA\_nA ma\'hi\_mAna\_mAgA\'t .
##7.075.01c##  apa\_ druha\_stama\' Ava\_raju\'ShTa\_ma~Ngi\'rastamA pa\_thyA\' ajIgaH ..
##7.075.02a##  ma\_he no\' a\_dya su\'vi\_tAya\' bo\_dhyuSho\' ma\_he saubha\'gAya\_ pra ya\'ndhi .
##7.075.02c##  chi\_traM ra\_yiM ya\_shasa\'M dhehya\_sme devi\_ marte\'Shu mAnuShi shrava\_syum ..
##7.075.03a##  e\_te tye bhA\_navo\' darsha\_tAyA\'shchi\_trA u\_Shaso\' a\_mR^itA\'sa\_ Agu\'H .
##7.075.03c##  ja\_naya\'nto\_ daivyA\'ni vra\_tAnyA\'pR^i\_Nanto\' a\_ntari\'kShA\_ vya\'sthuH ..
##7.075.04a##  e\_ShA syA yu\'jA\_nA pa\'rA\_kAtpa~ncha\' kShi\_tIH pari\' sa\_dyo ji\'gAti .
##7.075.04c##  a\_bhi\_pashya\'ntI va\_yunA\_ janA\'nAM di\_vo du\'hi\_tA bhuva\'nasya\_ patnI\' ..
##7.075.05a##  vA\_jinI\'vatI\_ sUrya\'sya\_ yoShA\' chi\_trAma\'ghA rA\_ya I\'she\_ vasU\'nAm .
##7.075.05c##  R^iShi\'ShTutA ja\_raya\'ntI ma\_ghonyu\_ShA u\'chChati\_ vahni\'bhirgR^iNA\_nA ..
##7.075.06a##  prati\' dyutA\_nAma\'ru\_ShAso\_ ashvA\'shchi\_trA a\'dR^ishrannu\_Shasa\_M vaha\'ntaH .
##7.075.06c##  yAti\' shu\_bhrA vi\'shva\_pishA\_ rathe\'na\_ dadhA\'ti\_ ratna\'M vidha\_te janA\'ya ..
##7.075.07a##  sa\_tyA sa\_tyebhi\'rmaha\_tI ma\_hadbhi\'rde\_vI de\_vebhi\'ryaja\_tA yaja\'traiH .
##7.075.07c##  ru\_jaddR^i\_LhAni\_ dada\'du\_sriyA\'NA\_M prati\_ gAva\' u\_Shasa\'M vAvashanta ..
##7.075.08a##  nU no\_ goma\'dvI\_rava\'ddhehi\_ ratna\_muSho\_ ashvA\'vatpuru\_bhojo\' a\_sme .
##7.075.08c##  mA no\' ba\_rhiH pu\'ru\_ShatA\' ni\_de ka\'ryU\_yaM pA\'ta sva\_stibhi\_H sadA\' naH ..
##7.076.01a##  udu\_ jyoti\'ra\_mR^ita\'M vi\_shvaja\'nyaM vi\_shvAna\'raH savi\_tA de\_vo a\'shret .
##7.076.01c##  kratvA\' de\_vAnA\'majaniShTa\_ chakShu\'rA\_vira\'ka\_rbhuva\'na\_M vishva\'mu\_ShAH ..
##7.076.02a##  pra me\_ panthA\' deva\_yAnA\' adR^ishra\_nnama\'rdhanto\_ vasu\'bhi\_riShkR^i\'tAsaH .
##7.076.02c##  abhU\'du ke\_turu\_Shasa\'H pu\_rastA\'tpratI\_chyAgA\_dadhi\' ha\_rmyebhya\'H ..
##7.076.03a##  tAnIdahA\'ni bahu\_lAnyA\'sa\_nyA prA\_chIna\_mudi\'tA\_ sUrya\'sya .
##7.076.03c##  yata\_H pari\' jA\_ra i\'vA\_chara\_ntyuSho\' dadR^i\_kShe na puna\'rya\_tIva\' ..
##7.076.04a##  ta idde\_vAnA\'M sadha\_mAda\' AsannR^i\_tAvA\'naH ka\_vaya\'H pU\_rvyAsa\'H .
##7.076.04c##  gU\_LhaM jyoti\'H pi\_taro\_ anva\'vindansa\_tyama\'ntrA ajanayannu\_ShAsa\'m ..
##7.076.05a##  sa\_mA\_na U\_rve adhi\_ saMga\'tAsa\_H saM jA\'nate\_ na ya\'tante mi\_thaste .
##7.076.05c##  te de\_vAnA\_M na mi\'nanti vra\_tAnyama\'rdhanto\_ vasu\'bhi\_ryAda\'mAnAH ..
##7.076.06a##  prati\' tvA\_ stomai\'rILate\_ vasi\'ShThA uSha\_rbudha\'H subhage tuShTu\_vAMsa\'H .
##7.076.06c##  gavA\'M ne\_trI vAja\'patnI na u\_chChoSha\'H sujAte pratha\_mA ja\'rasva ..
##7.076.07a##  e\_ShA ne\_trI rAdha\'saH sU\_nR^itA\'nAmu\_ShA u\_chChantI\' ribhyate\_ vasi\'ShThaiH .
##7.076.07c##  dI\_rgha\_shruta\'M ra\_yima\_sme dadhA\'nA yU\_yaM pA\'ta sva\_stibhi\_H sadA\' naH ..
##7.077.01a##  upo\' ruruche yuva\_tirna yoShA\_ vishva\'M jI\_vaM pra\'su\_vantI\' cha\_rAyai\' .
##7.077.01c##  abhU\'da\_gniH sa\_midhe\_ mAnu\'ShANA\_maka\_rjyoti\_rbAdha\'mAnA\_ tamA\'Msi ..
##7.077.02a##  vishva\'M pratI\_chI sa\_prathA\_ uda\'sthA\_drusha\_dvAso\_ bibhra\'tI shu\_krama\'shvait .
##7.077.02c##  hira\'NyavarNA su\_dR^ishI\'kasaMdR^i\_ggavA\'M mA\_tA ne\_tryahnA\'marochi ..
##7.077.03a##  de\_vAnA\_M chakShu\'H su\_bhagA\_ vaha\'ntI shve\_taM naya\'ntI su\_dR^ishI\'ka\_mashva\'m .
##7.077.03c##  u\_ShA a\'darshi ra\_shmibhi\_rvya\'ktA chi\_trAma\'ghA\_ vishva\_manu\_ prabhU\'tA ..
##7.077.04a##  anti\'vAmA dU\_re a\_mitra\'muchCho\_rvIM gavyU\'ti\_mabha\'yaM kR^idhI naH .
##7.077.04c##  yA\_vaya\_ dveSha\_ A bha\'rA\_ vasU\'ni cho\_daya\_ rAdho\' gR^iNa\_te ma\'ghoni ..
##7.077.05a##  a\_sme shreShThe\'bhirbhA\_nubhi\_rvi bhA\_hyuSho\' devi prati\_rantI\' na\_ Ayu\'H .
##7.077.05c##  iSha\'M cha no\_ dadha\'tI vishvavAre\_ goma\_dashvA\'va\_dratha\'vachcha\_ rAdha\'H ..
##7.077.06a##  yAM tvA\' divo duhitarva\_rdhaya\_ntyuSha\'H sujAte ma\_tibhi\_rvasi\'ShThAH .
##7.077.06c##  sAsmAsu\' dhA ra\_yimR^i\_ShvaM bR^i\_hanta\'M yU\_yaM pA\'ta sva\_stibhi\_H sadA\' naH ..
##7.078.01a##  prati\' ke\_tava\'H pratha\_mA a\'dR^ishrannU\_rdhvA a\'syA a\_~njayo\_ vi shra\'yante .
##7.078.01c##  uSho\' a\_rvAchA\' bR^iha\_tA rathe\'na\_ jyoti\'ShmatA vA\_mama\_smabhya\'M vakShi ..
##7.078.02a##  prati\' ShIma\_gnirja\'rate\_ sami\'ddha\_H prati\_ viprA\'so ma\_tibhi\'rgR^i\_Nanta\'H .
##7.078.02c##  u\_ShA yA\'ti\_ jyoti\'ShA\_ bAdha\'mAnA\_ vishvA\_ tamA\'Msi duri\_tApa\' de\_vI ..
##7.078.03a##  e\_tA u\_ tyAH pratya\'dR^ishranpu\_rastA\_jjyoti\_ryachCha\'ntIru\_Shaso\' vibhA\_tIH .
##7.078.03c##  ajI\'jana\_nsUrya\'M ya\_j~nama\_gnima\'pA\_chIna\_M tamo\' agA\_daju\'ShTam ..
##7.078.04a##  ache\'ti di\_vo du\'hi\_tA ma\_ghonI\_ vishve\' pashyantyu\_Shasa\'M vibhA\_tIm .
##7.078.04c##  AsthA\_dratha\'M sva\_dhayA\' yu\_jyamA\'na\_mA yamashvA\'saH su\_yujo\_ vaha\'nti ..
##7.078.05a##  prati\' tvA\_dya su\_mana\'so budhantA\_smAkA\'so ma\_ghavA\'no va\_yaM cha\' .
##7.078.05c##  ti\_lvi\_lA\_yadhva\'muShaso vibhA\_tIryU\_yaM pA\'ta sva\_stibhi\_H sadA\' naH ..
##7.079.01a##  vyu1\_\'ShA A\'vaH pa\_thyA\_3\_\' janA\'nA\_M pa~ncha\' kShi\_tIrmAnu\'ShIrbo\_dhaya\'ntI .
##7.079.01c##  su\_sa\_MdR^igbhi\'ru\_kShabhi\'rbhA\_numa\'shre\_dvi sUryo\_ roda\'sI\_ chakSha\'sAvaH ..
##7.079.02a##  vya\'~njate di\_vo ante\'Shva\_ktUnvisho\_ na yu\_ktA u\_Shaso\' yatante .
##7.079.02c##  saM te\_ gAva\_stama\_ A va\'rtayanti\_ jyoti\'ryachChanti savi\_teva\' bA\_hU ..
##7.079.03a##  abhU\'du\_ShA indra\'tamA ma\_ghonyajI\'janatsuvi\_tAya\_ shravA\'Msi .
##7.079.03c##  vi di\_vo de\_vI du\'hi\_tA da\'dhA\_tya~Ngi\'rastamA su\_kR^ite\_ vasU\'ni ..
##7.079.04a##  tAva\'duSho\_ rAdho\' a\_smabhya\'M rAsva\_ yAva\'tsto\_tR^ibhyo\_ ara\'do gR^iNA\_nA .
##7.079.04c##  yAM tvA\' ja\_j~nurvR^i\'Sha\_bhasyA\_ rave\'Na\_ vi dR^i\_Lhasya\_ duro\_ adre\'raurNoH ..
##7.079.05a##  de\_vaMde\'va\_M rAdha\'se cho\_daya\'ntyasma\_drya\'ksU\_nR^itA\' I\_raya\'ntI .
##7.079.05c##  vyu\_chChantI\' naH sa\_naye\_ dhiyo\' dhA yU\_yaM pA\'ta sva\_stibhi\_H sadA\' naH ..
##7.080.01a##  prati\_ stome\'bhiru\_Shasa\_M vasi\'ShThA gI\_rbhirviprA\'saH pratha\_mA a\'budhran .
##7.080.01c##  vi\_va\_rtaya\'ntI\_M raja\'sI\_ sama\'nte AviShkR^iNva\_tIM bhuva\'nAni\_ vishvA\' ..
##7.080.02a##  e\_ShA syA navya\_mAyu\_rdadhA\'nA gU\_DhvI tamo\_ jyoti\'Sho\_ShA a\'bodhi .
##7.080.02c##  agra\' eti yuva\_tirahra\'yANA\_ prAchi\'kita\_tsUrya\'M ya\_j~nama\_gnim ..
##7.080.03a##  ashvA\'vatI\_rgoma\'tIrna u\_ShAso\' vI\_rava\'tI\_H sada\'muchChantu bha\_drAH .
##7.080.03c##  ghR^i\_taM duhA\'nA vi\_shvata\_H prapI\'tA yU\_yaM pA\'ta sva\_stibhi\_H sadA\' naH ..
##7.081.01a##  pratyu\' adarshyAya\_tyu1\_\'chChantI\' duhi\_tA di\_vaH .
##7.081.01c##  apo\_ mahi\' vyayati\_ chakSha\'se\_ tamo\_ jyoti\'ShkR^iNoti sU\_narI\' ..
##7.081.02a##  udu\_sriyA\'H sR^ijate\_ sUrya\_H sachA\'.N u\_dyannakSha\'tramarchi\_vat .
##7.081.02c##  tavedu\'Sho\_ vyuShi\_ sUrya\'sya cha\_ saM bha\_ktena\' gamemahi ..
##7.081.03a##  prati\' tvA duhitardiva\_ uSho\' jI\_rA a\'bhutsmahi .
##7.081.03c##  yA vaha\'si pu\_ru spA\_rhaM va\'nanvati\_ ratna\_M na dA\_shuShe\_ maya\'H ..
##7.081.04a##  u\_chChantI\_ yA kR^i\_NoShi\' ma\_MhanA\' mahi pra\_khyai de\'vi\_ sva\'rdR^i\_she .
##7.081.04c##  tasyA\'ste ratna\_bhAja\' Imahe va\_yaM syAma\' mA\_turna sU\_nava\'H ..
##7.081.05a##  tachchi\_traM rAdha\_ A bha\_roSho\_ yaddI\'rgha\_shrutta\'mam .
##7.081.05c##  yatte\' divo duhitarmarta\_bhoja\'na\_M tadrA\'sva bhu\_najA\'mahai ..
##7.081.06a##  shrava\'H sU\_ribhyo\' a\_mR^ita\'M vasutva\_naM vAjA\'.N a\_smabhya\_M goma\'taH .
##7.081.06c##  cho\_da\_yi\_trI ma\_ghona\'H sU\_nR^itA\'vatyu\_ShA u\'chCha\_dapa\_ sridha\'H ..
##7.082.01a##  indrA\'varuNA yu\_vama\'dhva\_rAya\' no vi\_she janA\'ya\_ mahi\_ sharma\' yachChatam .
##7.082.01c##  dI\_rghapra\'yajyu\_mati\_ yo va\'nu\_Shyati\' va\_yaM ja\'yema\_ pR^ita\'nAsu dU\_Dhya\'H ..
##7.082.02a##  sa\_mrALa\_nyaH sva\_rALa\_nya u\'chyate vAM ma\_hAntA\_vindrA\_varu\'NA ma\_hAva\'sU .
##7.082.02c##  vishve\' de\_vAsa\'H para\_me vyo\'mani\_ saM vA\_mojo\' vR^iShaNA\_ saM bala\'M dadhuH ..
##7.082.03a##  anva\_pAM khAnya\'tR^inta\_moja\_sA sUrya\'mairayataM di\_vi pra\_bhum .
##7.082.03c##  indrA\'varuNA\_ made\' asya mA\_yino.api\'nvatama\_pita\_H pinva\'ta\_M dhiya\'H ..
##7.082.04a##  yu\_vAmidyu\_tsu pR^ita\'nAsu\_ vahna\'yo yu\_vAM kShema\'sya prasa\_ve mi\_taj~na\'vaH .
##7.082.04c##  I\_shA\_nA vasva\' u\_bhaya\'sya kA\_rava\_ indrA\'varuNA su\_havA\' havAmahe ..
##7.082.05a##  indrA\'varuNA\_ yadi\_mAni\' cha\_krathu\_rvishvA\' jA\_tAni\_ bhuva\'nasya ma\_jmanA\' .
##7.082.05c##  kSheme\'Na mi\_tro varu\'NaM duva\_syati\' ma\_rudbhi\'ru\_graH shubha\'ma\_nya I\'yate ..
##7.082.06a##  ma\_he shu\_lkAya\_ varu\'Nasya\_ nu tvi\_Sha ojo\' mimAte dhru\_vama\'sya\_ yatsvam .
##7.082.06c##  ajA\'mima\_nyaH shna\_thaya\'nta\_mAti\'radda\_bhrebhi\'ra\_nyaH pra vR^i\'Noti\_ bhUya\'saH ..
##7.082.07a##  na tamaMho\_ na du\'ri\_tAni\_ martya\_mindrA\'varuNA\_ na tapa\_H kuta\'shcha\_na .
##7.082.07c##  yasya\' devA\_ gachCha\'tho vI\_tho a\'dhva\_raM na taM marta\'sya nashate\_ pari\'hvR^itiH ..
##7.082.08a##  a\_rvA~Nna\'rA\_ daivye\_nAva\_sA ga\'taM shR^iNu\_taM hava\_M yadi\' me\_ jujo\'ShathaH .
##7.082.08c##  yu\_vorhi sa\_khyamu\_ta vA\_ yadApya\'M mArDI\_kami\'ndrAvaruNA\_ ni ya\'chChatam ..
##7.082.09a##  a\_smAka\'mindrAvaruNA\_ bhare\'bhare puroyo\_dhA bha\'vataM kR^iShTyojasA .
##7.082.09c##  yadvA\_M hava\'nta u\_bhaye\_ adha\' spR^i\_dhi nara\'sto\_kasya\_ tana\'yasya sA\_tiShu\' ..
##7.082.10a##  a\_sme indro\_ varu\'No mi\_tro a\'rya\_mA dyu\_mnaM ya\'chChantu\_ mahi\_ sharma\' sa\_pratha\'H .
##7.082.10c##  a\_va\_dhraM jyoti\_radi\'terR^itA\_vR^idho\' de\_vasya\_ shloka\'M savi\_turma\'nAmahe ..
##7.083.01a##  yu\_vAM na\'rA\_ pashya\'mAnAsa\_ Apya\'M prA\_chA ga\_vyanta\'H pR^ithu\_parsha\'vo yayuH .
##7.083.01c##  dAsA\' cha vR^i\_trA ha\_tamAryA\'Ni cha su\_dAsa\'mindrAvaru\_NAva\'sAvatam ..
##7.083.02a##  yatrA\_ nara\'H sa\_maya\'nte kR^i\_tadhva\'jo\_ yasmi\'nnA\_jA bhava\'ti\_ kiM cha\_na pri\_yam .
##7.083.02c##  yatrA\_ bhaya\'nte\_ bhuva\'nA sva\_rdR^isha\_statrA\' na indrAvaru\_NAdhi\' vochatam ..
##7.083.03a##  saM bhUmyA\_ antA\' dhvasi\_rA a\'dR^ikSha\_tendrA\'varuNA di\_vi ghoSha\_ Aru\'hat .
##7.083.03c##  asthu\_rjanA\'nA\_mupa\_ mAmarA\'tayo\_.arvAgava\'sA havanashru\_tA ga\'tam ..
##7.083.04a##  indrA\'varuNA va\_dhanA\'bhirapra\_ti bhe\_daM va\_nvantA\_ pra su\_dAsa\'mAvatam .
##7.083.04c##  brahmA\'NyeShAM shR^iNuta\_M havI\'mani sa\_tyA tR^itsU\'nAmabhavatpu\_rohi\'tiH ..
##7.083.05a##  indrA\'varuNAva\_bhyA ta\'panti mA\_ghAnya\_ryo va\_nuShA\_marA\'tayaH .
##7.083.05c##  yu\_vaM hi vasva\' u\_bhaya\'sya\_ rAja\_tho.adha\' smA no.avata\_M pArye\' di\_vi ..
##7.083.06a##  yu\_vAM ha\'vanta u\_bhayA\'sa A\_jiShvindra\'M cha\_ vasvo\_ varu\'NaM cha sA\_taye\' .
##7.083.06c##  yatra\_ rAja\'bhirda\_shabhi\_rnibA\'dhita\_M pra su\_dAsa\_mAva\'ta\_M tR^itsu\'bhiH sa\_ha ..
##7.083.07a##  dasha\_ rAjA\'na\_H sami\'tA\_ aya\'jyavaH su\_dAsa\'mindrAvaruNA\_ na yu\'yudhuH .
##7.083.07c##  sa\_tyA nR^i\_NAma\'dma\_sadA\_mupa\'stutirde\_vA e\'ShAmabhavande\_vahU\'tiShu ..
##7.083.08a##  dA\_sha\_rA\_j~ne pari\'yattAya vi\_shvata\'H su\_dAsa\' indrAvaruNAvashikShatam .
##7.083.08c##  shvi\_tya~ncho\_ yatra\_ nama\'sA kapa\_rdino\' dhi\_yA dhIva\'nto\_ asa\'panta\_ tR^itsa\'vaH ..
##7.083.09a##  vR^i\_trANya\_nyaH sa\'mi\_theShu\_ jighna\'te vra\_tAnya\_nyo a\_bhi ra\'kShate\_ sadA\' .
##7.083.09c##  havA\'mahe vAM vR^iShaNA suvR^i\_ktibhi\'ra\_sme i\'ndrAvaruNA\_ sharma\' yachChatam ..
##7.083.10a##  a\_sme indro\_ varu\'No mi\_tro a\'rya\_mA dyu\_mnaM ya\'chChantu\_ mahi\_ sharma\' sa\_pratha\'H .
##7.083.10c##  a\_va\_dhraM jyoti\_radi\'terR^itA\_vR^idho\' de\_vasya\_ shloka\'M savi\_turma\'nAmahe ..
##7.084.01a##  A vA\'M rAjAnAvadhva\_re va\'vR^ityAM ha\_vyebhi\'rindrAvaruNA\_ namo\'bhiH .
##7.084.01c##  pra vA\'M ghR^i\_tAchI\' bA\_hvordadhA\'nA\_ pari\_ tmanA\_ viShu\'rUpA jigAti ..
##7.084.02a##  yu\_vo rA\_ShTraM bR^i\_hadi\'nvati\_ dyauryau se\_tR^ibhi\'rara\_jjubhi\'H sinI\_thaH .
##7.084.02c##  pari\' no\_ heLo\_ varu\'Nasya vR^ijyA u\_ruM na\_ indra\'H kR^iNavadu lo\_kam ..
##7.084.03a##  kR^i\_taM no\' ya\_j~naM vi\_dathe\'Shu\_ chAru\'M kR^i\_taM brahmA\'Ni sU\_riShu\' prasha\_stA .
##7.084.03c##  upo\' ra\_yirde\_vajU\'to na etu\_ pra Na\'H spA\_rhAbhi\'rU\_tibhi\'stiretam ..
##7.084.04a##  a\_sme i\'ndrAvaruNA vi\_shvavA\'raM ra\_yiM dha\'tta\_M vasu\'mantaM puru\_kShum .
##7.084.04c##  pra ya A\'di\_tyo anR^i\'tA mi\_nAtyami\'tA\_ shUro\' dayate\_ vasU\'ni ..
##7.084.05a##  i\_yamindra\_M varu\'NamaShTa me\_ gIH prAva\'tto\_ke tana\'ye\_ tUtu\'jAnA .
##7.084.05c##  su\_ratnA\'so de\_vavI\'tiM gamema yU\_yaM pA\'ta sva\_stibhi\_H sadA\' naH ..
##7.085.01a##  pu\_nI\_She vA\'mara\_kShasa\'M manI\_ShAM soma\_mindrA\'ya\_ varu\'NAya\_ juhva\'t .
##7.085.01c##  ghR^i\_tapra\'tIkAmu\_Shasa\_M na de\_vIM tA no\_ yAma\'nnuruShyatAma\_bhIke\' ..
##7.085.02a##  spardha\'nte\_ vA u\' deva\_hUye\_ atra\_ yeShu\' dhva\_jeShu\' di\_dyava\_H pata\'nti .
##7.085.02c##  yu\_vaM tA.N i\'ndrAvaruNAva\_mitrA\'nha\_taM parA\'cha\_H sharvA\_ viShU\'chaH ..
##7.085.03a##  Apa\'shchi\_ddhi svaya\'shasa\_H sada\'ssu de\_vIrindra\_M varu\'NaM de\_vatA\_ dhuH .
##7.085.03c##  kR^i\_ShTIra\_nyo dhA\_raya\'ti\_ pravi\'ktA vR^i\_trANya\_nyo a\'pra\_tIni\' hanti ..
##7.085.04a##  sa su\_kratu\'rR^ita\_chida\'stu\_ hotA\_ ya A\'ditya\_ shava\'sA vA\_M nama\'svAn .
##7.085.04c##  A\_va\_varta\_dava\'se vAM ha\_viShmA\_nasa\_ditsa su\'vi\_tAya\_ praya\'svAn ..
##7.085.05a##  i\_yamindra\_M varu\'NamaShTa me\_ gIH prAva\'tto\_ke tana\'ye\_ tUtu\'jAnA .
##7.085.05c##  su\_ratnA\'so de\_vavI\'tiM gamema yU\_yaM pA\'ta sva\_stibhi\_H sadA\' naH ..
##7.086.01a##  dhIrA\_ tva\'sya mahi\_nA ja\_nUMShi\_ vi yasta\_stambha\_ roda\'sI chidu\_rvI .
##7.086.01c##  pra nAka\'mR^i\_ShvaM nu\'nude bR^i\_hanta\'M dvi\_tA nakSha\'traM pa\_pratha\'chcha\_ bhUma\' ..
##7.086.02a##  u\_ta svayA\' ta\_nvA\_3\_\' saM va\'de\_ tatka\_dA nva1\_\'ntarvaru\'Ne bhuvAni .
##7.086.02c##  kiM me\' ha\_vyamahR^i\'NAno juSheta ka\_dA mR^i\'LI\_kaM su\_manA\' a\_bhi khya\'m ..
##7.086.03a##  pR^i\_chChe tadeno\' varuNa di\_dR^ikShUpo\' emi chiki\_tuSho\' vi\_pR^ichCha\'m .
##7.086.03c##  sa\_mA\_naminme\' ka\_vaya\'shchidAhura\_yaM ha\_ tubhya\_M varu\'No hR^iNIte ..
##7.086.04a##  kimAga\' Asa varuNa\_ jyeShTha\_M yatsto\_tAra\_M jighA\'Msasi\_ sakhA\'yam .
##7.086.04c##  pra tanme\' vocho dULabha svadhA\_vo.ava\' tvAne\_nA nama\'sA tu\_ra i\'yAm ..
##7.086.05a##  ava\' dru\_gdhAni\_ pitryA\' sR^ijA\_ no.ava\_ yA va\_yaM cha\'kR^i\_mA ta\_nUbhi\'H .
##7.086.05c##  ava\' rAjanpashu\_tR^ipa\_M na tA\_yuM sR^i\_jA va\_tsaM na dAmno\_ vasi\'ShTham ..
##7.086.06a##  na sa svo dakSho\' varuNa\_ dhruti\_H sA surA\' ma\_nyurvi\_bhIda\'ko\_ achi\'ttiH .
##7.086.06c##  asti\_ jyAyA\_nkanI\'yasa upA\_re svapna\'shcha\_nedanR^i\'tasya prayo\_tA ..
##7.086.07a##  ara\'M dA\_so na mI\_LhuShe\' karANya\_haM de\_vAya\_ bhUrNa\_ye.anA\'gAH .
##7.086.07c##  ache\'tayada\_chito\' de\_vo a\_ryo gR^itsa\'M rA\_ye ka\_vita\'ro junAti ..
##7.086.08a##  a\_yaM su tubhya\'M varuNa svadhAvo hR^i\_di stoma\_ upa\'shritashchidastu .
##7.086.08c##  shaM na\_H kSheme\_ shamu\_ yoge\' no astu yU\_yaM pA\'ta sva\_stibhi\_H sadA\' naH ..
##7.087.01a##  rada\'tpa\_tho varu\'Na\_H sUryA\'ya\_ prArNA\'Msi samu\_driyA\' na\_dInA\'m .
##7.087.01c##  sargo\_ na sR^i\_ShTo arva\'tIrR^itA\_ya~ncha\_kAra\' ma\_hIra\_vanI\_raha\'bhyaH ..
##7.087.02a##  A\_tmA te\_ vAto\_ raja\_ A na\'vInotpa\_shurna bhUrNi\_ryava\'se sasa\_vAn .
##7.087.02c##  a\_ntarma\_hI bR^i\'ha\_tI roda\'sI\_me vishvA\' te\_ dhAma\' varuNa pri\_yANi\' ..
##7.087.03a##  pari\_ spasho\_ varu\'Nasya\_ smadi\'ShTA u\_bhe pa\'shyanti\_ roda\'sI su\_meke\' .
##7.087.03c##  R^i\_tAvA\'naH ka\_vayo\' ya\_j~nadhI\'rA\_H prache\'taso\_ ya i\_Shaya\'nta\_ manma\' ..
##7.087.04a##  u\_vAcha\' me\_ varu\'No\_ medhi\'rAya\_ triH sa\_pta nAmAghnyA\' bibharti .
##7.087.04c##  vi\_dvAnpa\_dasya\_ guhyA\_ na vo\'chadyu\_gAya\_ vipra\_ upa\'rAya\_ shikSha\'n ..
##7.087.05a##  ti\_sro dyAvo\_ nihi\'tA a\_ntara\'sminti\_sro bhUmI\_rupa\'rA\_H ShaDvi\'dhAnAH .
##7.087.05c##  gR^itso\_ rAjA\_ varu\'Nashchakra e\_taM di\_vi pre\_~NkhaM hi\'ra\_Nyaya\'M shu\_bhe kam ..
##7.087.06a##  ava\_ sindhu\_M varu\'No\_ dyauri\'va sthAddra\_pso na shve\_to mR^i\_gastuvi\'ShmAn .
##7.087.06c##  ga\_mbhI\_rasha\'Mso\_ raja\'so vi\_mAna\'H supA\_rakSha\'traH sa\_to a\_sya rAjA\' ..
##7.087.07a##  yo mR^i\_LayA\'ti cha\_kruShe\' chi\_dAgo\' va\_yaM syA\'ma\_ varu\'Ne\_ anA\'gAH .
##7.087.07c##  anu\' vra\_tAnyadi\'terR^i\_dhanto\' yU\_yaM pA\'ta sva\_stibhi\_H sadA\' naH ..
##7.088.01a##  pra shu\_ndhyuva\_M varu\'NAya\_ preShThA\'M ma\_tiM va\'siShTha mI\_LhuShe\' bharasva .
##7.088.01c##  ya I\'ma\_rvA~ncha\_M kara\'te\_ yaja\'traM sa\_hasrA\'magha\_M vR^iSha\'NaM bR^i\_hanta\'m ..
##7.088.02a##  adhA\_ nva\'sya sa\_MdR^isha\'M jaga\_nvAna\_gneranI\'ka\_M varu\'Nasya maMsi .
##7.088.02c##  sva1\_\'ryadashma\'nnadhi\_pA u\_ andho\_.abhi mA\_ vapu\'rdR^i\_shaye\' ninIyAt ..
##7.088.03a##  A yadru\_hAva\_ varu\'Nashcha\_ nAva\_M pra yatsa\'mu\_dramI\_rayA\'va\_ madhya\'m .
##7.088.03c##  adhi\_ yada\_pAM snubhi\_shcharA\'va\_ pra pre\_~Nkha I\'~NkhayAvahai shu\_bhe kam ..
##7.088.04a##  vasi\'ShThaM ha\_ varu\'No nA\_vyAdhA\_dR^iShi\'M chakAra\_ svapA\_ maho\'bhiH .
##7.088.04c##  sto\_tAra\_M vipra\'H sudina\_tve ahnA\_M yAnnu dyAva\'sta\_tana\_nyAdu\_ShAsa\'H ..
##7.088.05a##  kva1\_\' tyAni\' nau sa\_khyA ba\'bhUvu\_H sachA\'vahe\_ yada\'vR^i\_kaM pu\_rA chi\'t .
##7.088.05c##  bR^i\_hanta\_M mAna\'M varuNa svadhAvaH sa\_hasra\'dvAraM jagamA gR^i\_haM te\' ..
##7.088.06a##  ya A\_pirnityo\' varuNa pri\_yaH santvAmAgA\'Msi kR^i\_Nava\_tsakhA\' te .
##7.088.06c##  mA ta\_ ena\'svanto yakShinbhujema ya\_ndhi ShmA\_ vipra\'H stuva\_te varU\'tham ..
##7.088.07a##  dhru\_vAsu\' tvA\_su kShi\_tiShu\' kShi\_yanto\_ vya1\_\'smatpAsha\_M varu\'No mumochat .
##7.088.07c##  avo\' vanvA\_nA adi\'teru\_pasthA\'dyU\_yaM pA\'ta sva\_stibhi\_H sadA\' naH ..
##7.089.01a##  mo Shu va\'ruNa mR^i\_nmaya\'M gR^i\_haM rA\'janna\_haM ga\'mam .
##7.089.01c##  mR^i\_LA su\'kShatra mR^i\_Laya\' ..
##7.089.02a##  yademi\' prasphu\_ranni\'va\_ dR^iti\_rna dhmA\_to a\'drivaH .
##7.089.02c##  mR^i\_LA su\'kShatra mR^i\_Laya\' ..
##7.089.03a##  kratva\'H samaha dI\_natA\' pratI\_paM ja\'gamA shuche .
##7.089.03c##  mR^i\_LA su\'kShatra mR^i\_Laya\' ..
##7.089.04a##  a\_pAM madhye\' tasthi\_vAMsa\_M tR^iShNA\'vidajjari\_tAra\'m .
##7.089.04c##  mR^i\_LA su\'kShatra mR^i\_Laya\' ..
##7.089.05a##  yatkiM che\_daM va\'ruNa\_ daivye\_ jane\'.abhidro\_haM ma\'nu\_ShyA\_3\_\'shcharA\'masi .
##7.089.05c##  achi\'ttI\_ yattava\_ dharmA\' yuyopi\_ma mA na\_stasmA\_dena\'so deva rIriShaH ..
##7.090.01a##  pra vI\'ra\_yA shucha\'yo dadrire vAmadhva\_ryubhi\_rmadhu\'mantaH su\_tAsa\'H .
##7.090.01c##  vaha\' vAyo ni\_yuto\' yA\_hyachChA\_ pibA\' su\_tasyAndha\'so\_ madA\'ya ..
##7.090.02a##  I\_shA\_nAya\_ prahu\'ti\_M yasta\_ Ana\_T Chuchi\_M soma\'M shuchipA\_stubhya\'M vAyo .
##7.090.02c##  kR^i\_NoShi\_ taM martye\'Shu prasha\_staM jA\_tojA\'to jAyate vA\_jya\'sya ..
##7.090.03a##  rA\_ye nu yaM ja\_j~natU\_ roda\'sI\_me rA\_ye de\_vI dhi\_ShaNA\' dhAti de\_vam .
##7.090.03c##  adha\' vA\_yuM ni\_yuta\'H sashchata\_ svA u\_ta shve\_taM vasu\'dhitiM nire\_ke ..
##7.090.04a##  u\_chChannu\_Shasa\'H su\_dinA\' ari\_prA u\_ru jyoti\'rvividu\_rdIdhyA\'nAH .
##7.090.04c##  gavya\'M chidU\_rvamu\_shijo\_ vi va\'vru\_steShA\_manu\' pra\_diva\'H sasru\_rApa\'H ..
##7.090.05a##  te sa\_tyena\_ mana\'sA\_ dIdhyA\'nA\_H svena\' yu\_ktAsa\_H kratu\'nA vahanti .
##7.090.05c##  indra\'vAyU vIra\_vAha\_M ratha\'M vAmIshA\_nayo\'ra\_bhi pR^ikSha\'H sachante ..
##7.090.06a##  I\_shA\_nAso\_ ye dadha\'te\_ sva\'rNo\_ gobhi\_rashve\'bhi\_rvasu\'bhi\_rhira\'NyaiH .
##7.090.06c##  indra\'vAyU sU\_rayo\_ vishva\_mAyu\_rarva\'dbhirvI\_raiH pR^ita\'nAsu sahyuH ..
##7.090.07a##  arva\'nto\_ na shrava\'so\_ bhikSha\'mANA indravA\_yU su\'ShTu\_tibhi\_rvasi\'ShThAH .
##7.090.07c##  vA\_ja\_yanta\_H svava\'se huvema yU\_yaM pA\'ta sva\_stibhi\_H sadA\' naH ..
##7.091.01a##  ku\_vida\_~Nga nama\'sA\_ ye vR^i\_dhAsa\'H pu\_rA de\_vA a\'nava\_dyAsa\_ Asa\'n .
##7.091.01c##  te vA\_yave\_ mana\'ve bAdhi\_tAyAvA\'sayannu\_Shasa\_M sUrye\'Na ..
##7.091.02a##  u\_shantA\' dU\_tA na dabhA\'ya go\_pA mA\_sashcha\' pA\_thaH sha\_rada\'shcha pU\_rvIH .
##7.091.02c##  indra\'vAyU suShTu\_tirvA\'miyA\_nA mA\'rDI\_kamI\'TTe suvi\_taM cha\_ navya\'m ..
##7.091.03a##  pIvo\'/annA.N rayi\_vR^idha\'H sume\_dhAH shve\_taH si\'Shakti ni\_yutA\'mabhi\_shrIH .
##7.091.03c##  te vA\_yave\_ sama\'naso\_ vi ta\'sthu\_rvishvennara\'H svapa\_tyAni\' chakruH ..
##7.091.04a##  yAva\_ttara\'sta\_nvo\_3\_\' yAva\_dojo\_ yAva\_nnara\_shchakSha\'sA\_ dIdhyA\'nAH .
##7.091.04c##  shuchi\_M soma\'M shuchipA pAtama\_sme indra\'vAyU\_ sada\'taM ba\_rhiredam ..
##7.091.05a##  ni\_yu\_vA\_nA ni\_yuta\'H spA\_rhavI\'rA\_ indra\'vAyU sa\_ratha\'M yAtama\_rvAk .
##7.091.05c##  i\_daM hi vA\_M prabhR^i\'ta\_M madhvo\_ agra\_madha\' prINA\_nA vi mu\'muktama\_sme ..
##7.091.06a##  yA vA\'M sha\_taM ni\_yuto\_ yAH sa\_hasra\_mindra\'vAyU vi\_shvavA\'rA\_H sacha\'nte .
##7.091.06c##  Abhi\'ryAtaM suvi\_datrA\'bhira\_rvAkpA\_taM na\'rA\_ prati\'bhR^itasya\_ madhva\'H ..
##7.091.07a##  arva\'nto\_ na shrava\'so\_ bhikSha\'mANA indravA\_yU su\'ShTu\_tibhi\_rvasi\'ShThAH .
##7.091.07c##  vA\_ja\_yanta\_H svava\'se huvema yU\_yaM pA\'ta sva\_stibhi\_H sadA\' naH ..
##7.092.01a##  A vA\'yo bhUSha shuchipA\_ upa\' naH sa\_hasra\'M te ni\_yuto\' vishvavAra .
##7.092.01c##  upo\' te\_ andho\_ madya\'mayAmi\_ yasya\' deva dadhi\_She pU\'rva\_peya\'m ..
##7.092.02a##  pra sotA\' jI\_ro a\'dhva\_reShva\'sthA\_tsoma\_mindrA\'ya vA\_yave\_ piba\'dhyai .
##7.092.02c##  pra yadvA\_M madhvo\' agri\_yaM bhara\'ntyadhva\_ryavo\' deva\_yanta\_H shachI\'bhiH ..
##7.092.03a##  pra yAbhi\_ryAsi\' dA\_shvAMsa\_machChA\' ni\_yudbhi\'rvAyavi\_ShTaye\' duro\_Ne .
##7.092.03c##  ni no\' ra\_yiM su\_bhoja\'saM yuvasva\_ ni vI\_raM gavya\_mashvya\'M cha\_ rAdha\'H ..
##7.092.04a##  ye vA\_yava\' indra\_mAda\'nAsa\_ Ade\'vAso ni\_tosha\'nAso a\_ryaH .
##7.092.04c##  ghnanto\' vR^i\_trANi\' sU\_ribhi\'H ShyAma sAsa\_hvAMso\' yu\_dhA nR^ibhi\'ra\_mitrA\'n ..
##7.092.05a##  A no\' ni\_yudbhi\'H sha\_tinI\'bhiradhva\_raM sa\'ha\_sriNI\'bhi\_rupa\' yAhi ya\_j~nam .
##7.092.05c##  vAyo\' a\_sminsava\'ne mAdayasva yU\_yaM pA\'ta sva\_stibhi\_H sadA\' naH ..
##7.093.01a##  shuchi\_M nu stoma\_M nava\'jAtama\_dyendrA\'gnI vR^itrahaNA ju\_ShethA\'m .
##7.093.01c##  u\_bhA hi vA\'M su\_havA\_ joha\'vImi\_ tA vAja\'M sa\_dya u\'sha\_te dheShThA\' ..
##7.093.02a##  tA sA\'na\_sI sha\'vasAnA\_ hi bhU\_taM sA\'ka\_MvR^idhA\_ shava\'sA shUshu\_vAMsA\' .
##7.093.02c##  kShaya\'ntau rA\_yo yava\'sasya\_ bhUre\'H pR^i\_~NktaM vAja\'sya\_ sthavi\'rasya\_ ghR^iShve\'H ..
##7.093.03a##  upo\' ha\_ yadvi\_datha\'M vA\_jino\_ gurdhI\_bhirviprA\_H prama\'timi\_chChamA\'nAH .
##7.093.03c##  arva\'nto\_ na kAShThA\_M nakSha\'mANA indrA\_gnI johu\'vato\_ nara\_ste ..
##7.093.04a##  gI\_rbhirvipra\_H prama\'timi\_chChamA\'na\_ ITTe\' ra\_yiM ya\_shasa\'M pUrva\_bhAja\'m .
##7.093.04c##  indrA\'gnI vR^itrahaNA suvajrA\_ pra no\_ navye\'bhistirataM de\_ShNaiH ..
##7.093.05a##  saM yanma\_hI mi\'tha\_tI spardha\'mAne tanU\_ruchA\_ shUra\'sAtA\_ yatai\'te .
##7.093.05c##  ade\'vayuM vi\_dathe\' deva\_yubhi\'H sa\_trA ha\'taM soma\_sutA\_ jane\'na ..
##7.093.06a##  i\_mAmu\_ Shu soma\'suti\_mupa\' na\_ endrA\'gnI saumana\_sAya\' yAtam .
##7.093.06c##  nU chi\_ddhi pa\'rima\_mnAthe\' a\_smAnA vA\_M shashva\'dbhirvavR^itIya\_ vAjai\'H ..
##7.093.07a##  so a\'gna e\_nA nama\'sA\_ sami\_ddho.achChA\' mi\_traM varu\'Na\_mindra\'M vocheH .
##7.093.07c##  yatsI\_mAga\'shchakR^i\_mA tatsu mR^i\'La\_ tada\'rya\_mAdi\'tiH shishrathantu ..
##7.093.08a##  e\_tA a\'gna AshuShA\_NAsa\' i\_ShTIryu\_voH sachA\_bhya\'shyAma\_ vAjA\'n .
##7.093.08c##  mendro\' no\_ viShNu\'rma\_ruta\_H pari\' khyanyU\_yaM pA\'ta sva\_stibhi\_H sadA\' naH ..
##7.094.01a##  i\_yaM vA\'ma\_sya manma\'na\_ indrA\'gnI pU\_rvyastu\'tiH .
##7.094.01c##  a\_bhrAdvR^i\_ShTiri\'vAjani ..
##7.094.02a##  shR^i\_Nu\_taM ja\'ri\_turhava\_mindrA\'gnI\_ vana\'ta\_M gira\'H .
##7.094.02c##  I\_shA\_nA pi\'pyata\_M dhiya\'H ..
##7.094.03a##  mA pA\'pa\_tvAya\' no na\_rendrA\'gnI\_ mAbhisha\'staye .
##7.094.03c##  mA no\' rIradhataM ni\_de ..
##7.094.04a##  indre\' a\_gnA namo\' bR^i\_hatsu\'vR^i\_ktimera\'yAmahe .
##7.094.04c##  dhi\_yA dhenA\' ava\_syava\'H ..
##7.094.05a##  tA hi shashva\'nta\_ ILa\'ta i\_tthA viprA\'sa U\_taye\' .
##7.094.05c##  sa\_bAdho\_ vAja\'sAtaye ..
##7.094.06a##  tA vA\'M gI\_rbhirvi\'pa\_nyava\_H praya\'svanto havAmahe .
##7.094.06c##  me\_dhasA\'tA sani\_Shyava\'H ..
##7.094.07a##  indrA\'gnI\_ ava\_sA ga\'tama\_smabhya\'M charShaNIsahA .
##7.094.07c##  mA no\' du\_HshaMsa\' Ishata ..
##7.094.08a##  mA kasya\' no\_ ara\'ruSho dhU\_rtiH praNa\_~Nmartya\'sya .
##7.094.08c##  indrA\'gnI\_ sharma\' yachChatam ..
##7.094.09a##  goma\_ddhira\'Nyava\_dvasu\_ yadvA\_mashvA\'va\_dIma\'he .
##7.094.09c##  indrA\'gnI\_ tadva\'nemahi ..
##7.094.10a##  yatsoma\_ A su\_te nara\' indrA\_gnI ajo\'havuH .
##7.094.10c##  saptI\'vantA sapa\_ryava\'H ..
##7.094.11a##  u\_kthebhi\'rvR^itra\_hanta\'mA\_ yA ma\'ndA\_nA chi\_dA gi\_rA .
##7.094.11c##  A\_~NgU\_ShairA\_vivA\'sataH ..
##7.094.12a##  tAviddu\_HshaMsa\_M martya\_M durvi\'dvAMsaM rakSha\_svina\'m .
##7.094.12c##  A\_bho\_gaM hanma\'nA hatamuda\_dhiM hanma\'nA hatam ..
##7.095.01a##  pra kShoda\'sA\_ dhAya\'sA sasra e\_ShA sara\'svatI dha\_ruNa\_mAya\'sI\_ pUH .
##7.095.01c##  pra\_bAba\'dhAnA ra\_thye\'va yAti\_ vishvA\' a\_po ma\'hi\_nA sindhu\'ra\_nyAH ..
##7.095.02a##  ekA\'cheta\_tsara\'svatI na\_dInA\_M shuchi\'rya\_tI gi\_ribhya\_ A sa\'mu\_drAt .
##7.095.02c##  rA\_yashcheta\'ntI\_ bhuva\'nasya\_ bhUre\'rghR^i\_taM payo\' duduhe\_ nAhu\'ShAya ..
##7.095.03a##  sa vA\'vR^idhe\_ naryo\_ yoSha\'NAsu\_ vR^iShA\_ shishu\'rvR^iSha\_bho ya\_j~niyA\'su .
##7.095.03c##  sa vA\_jina\'M ma\_ghava\'dbhyo dadhAti\_ vi sA\_taye\' ta\_nva\'M mAmR^ijIta ..
##7.095.04a##  u\_ta syA na\_H sara\'svatI juShA\_Nopa\' shravatsu\_bhagA\' ya\_jNe a\_smin .
##7.095.04c##  mi\_taj~nu\'bhirnama\_syai\'riyA\_nA rA\_yA yu\_jA chi\_dutta\'rA\_ sakhi\'bhyaH ..
##7.095.05a##  i\_mA juhvA\'nA yu\_ShmadA namo\'bhi\_H prati\_ stoma\'M sarasvati juShasva .
##7.095.05c##  tava\_ sharma\'npri\_yata\'me\_ dadhA\'nA\_ upa\' stheyAma shara\_NaM na vR^i\_kSham ..
##7.095.06a##  a\_yamu\' te sarasvati\_ vasi\'ShTho\_ dvArA\'vR^i\_tasya\' subhage\_ vyA\'vaH .
##7.095.06c##  vardha\' shubhre stuva\_te rA\'si\_ vAjA\'nyU\_yaM pA\'ta sva\_stibhi\_H sadA\' naH ..
##7.096.01a##  bR^i\_hadu\' gAyiShe\_ vacho\'.asu\_ryA\' na\_dInA\'m .
##7.096.01c##  sara\'svatI\_minma\'hayA suvR^i\_ktibhi\_H stomai\'rvasiShTha\_ roda\'sI ..
##7.096.02a##  u\_bhe yatte\' mahi\_nA shu\'bhre\_ andha\'sI adhikShi\_yanti\' pU\_rava\'H .
##7.096.02c##  sA no\' bodhyavi\_trI ma\_rutsa\'khA\_ choda\_ rAdho\' ma\_ghonA\'m ..
##7.096.03a##  bha\_dramidbha\_drA kR^i\'Nava\_tsara\'sva\_tyaka\'vArI chetati vA\_jinI\'vatI .
##7.096.03c##  gR^i\_NA\_nA ja\'madagni\_vatstu\'vA\_nA cha\' vasiShTha\_vat ..
##7.096.04a##  ja\_nI\_yanto\_ nvagra\'vaH putrI\_yanta\'H su\_dAna\'vaH .
##7.096.04c##  sara\'svantaM havAmahe ..
##7.096.05a##  ye te\' sarasva U\_rmayo\_ madhu\'manto ghR^ita\_shchuta\'H .
##7.096.05c##  tebhi\'rno.avi\_tA bha\'va ..
##7.096.06a##  pI\_pi\_vAMsa\_M sara\'svata\_H stana\_M yo vi\_shvada\'rshataH .
##7.096.06c##  bha\_kShI\_mahi\' pra\_jAmiSha\'m ..
##7.097.01a##  ya\_j~ne di\_vo nR^i\_Shada\'ne pR^ithi\_vyA naro\_ yatra\' deva\_yavo\_ mada\'nti .
##7.097.01c##  indrA\'ya\_ yatra\_ sava\'nAni su\_nve gama\_nmadA\'ya pratha\_maM vaya\'shcha ..
##7.097.02a##  A daivyA\' vR^iNIma\_he.avA\'Msi\_ bR^iha\_spati\'rno maha\_ A sa\'khAyaH .
##7.097.02c##  yathA\_ bhave\'ma mI\_LhuShe\_ anA\'gA\_ yo no\' dA\_tA pa\'rA\_vata\'H pi\_teva\' ..
##7.097.03a##  tamu\_ jyeShTha\_M nama\'sA ha\_virbhi\'H su\_sheva\_M brahma\'Na\_spati\'M gR^iNIShe .
##7.097.03c##  indra\_M shloko\_ mahi\_ daivya\'H siShaktu\_ yo brahma\'No de\_vakR^i\'tasya\_ rAjA\' ..
##7.097.04a##  sa A no\_ yoni\'M sadatu\_ preShTho\_ bR^iha\_spati\'rvi\_shvavA\'ro\_ yo asti\' .
##7.097.04c##  kAmo\' rA\_yaH su\_vIrya\'sya\_ taM dA\_tparSha\'nno\_ ati\' sa\_shchato\_ ari\'ShTAn ..
##7.097.05a##  tamA no\' a\_rkama\_mR^itA\'ya\_ juShTa\'mi\_me dhA\'sura\_mR^itA\'saH purA\_jAH .
##7.097.05c##  shuchi\'krandaM yaja\_taM pa\_styA\'nA\_M bR^iha\_spati\'mana\_rvANa\'M huvema ..
##7.097.06a##  taM sha\_gmAso\' aru\_ShAso\_ ashvA\_ bR^iha\_spati\'M saha\_vAho\' vahanti .
##7.097.06c##  saha\'shchi\_dyasya\_ nIla\'vatsa\_dhastha\_M nabho\_ na rU\_pama\'ru\_ShaM vasA\'nAH ..
##7.097.07a##  sa hi shuchi\'H sha\_tapa\'tra\_H sa shu\_ndhyurhira\'NyavAshIriShi\_raH sva\_rShAH .
##7.097.07c##  bR^iha\_spati\_H sa svA\'ve\_sha R^i\_ShvaH pu\_rU sakhi\'bhya Asu\_tiM kari\'ShThaH ..
##7.097.08a##  de\_vI de\_vasya\_ roda\'sI\_ jani\'trI\_ bR^iha\_spati\'M vAvR^idhaturmahi\_tvA .
##7.097.08c##  da\_kShAyyA\'ya dakShatA sakhAya\_H kara\_dbrahma\'Ne su\_tarA\' sugA\_dhA ..
##7.097.09a##  i\_yaM vA\'M brahmaNaspate suvR^i\_ktirbrahmendrA\'ya va\_jriNe\' akAri .
##7.097.09c##  a\_vi\_ShTaM dhiyo\' jigR^i\_taM pura\'MdhIrjaja\_stama\_ryo va\_nuShA\_marA\'tIH ..
##7.097.10a##  bR^iha\'spate yu\_vamindra\'shcha\_ vasvo\' di\_vyasye\'shAthe u\_ta pArthi\'vasya .
##7.097.10c##  dha\_ttaM ra\_yiM stu\'va\_te kI\_raye\' chidyU\_yaM pA\'ta sva\_stibhi\_H sadA\' naH ..
##7.098.01a##  adhva\'ryavo.aru\_NaM du\_gdhama\_MshuM ju\_hota\'na vR^iSha\_bhAya\' kShitI\_nAm .
##7.098.01c##  gau\_rAdvedI\'yA.N ava\_pAna\_mindro\' vi\_shvAhedyA\'ti su\_taso\'mami\_chChan ..
##7.098.02a##  yadda\'dhi\_She pra\_divi\_ chArvanna\'M di\_vedi\'ve pI\_timida\'sya vakShi .
##7.098.02c##  u\_ta hR^i\_dota mana\'sA juShA\_Na u\_shanni\'ndra\_ prasthi\'tAnpAhi\_ somA\'n ..
##7.098.03a##  ja\_j~nA\_naH soma\_M saha\'se papAtha\_ pra te\' mA\_tA ma\'hi\_mAna\'muvAcha .
##7.098.03c##  endra\' paprAtho\_rva1\_\'ntari\'kShaM yu\_dhA de\_vebhyo\_ vari\'vashchakartha ..
##7.098.04a##  yadyo\_dhayA\' maha\_to manya\'mAnA\_nsAkShA\'ma\_ tAnbA\_hubhi\_H shAsha\'dAnAn .
##7.098.04c##  yadvA\_ nR^ibhi\_rvR^ita\' indrAbhi\_yudhyA\_staM tvayA\_jiM sau\'shrava\_saM ja\'yema ..
##7.098.05a##  prendra\'sya vochaM pratha\_mA kR^i\_tAni\_ pra nUta\'nA ma\_ghavA\_ yA cha\_kAra\' .
##7.098.05c##  ya\_dedade\'vI\_rasa\'hiShTa mA\_yA athA\'bhava\_tkeva\'la\_H somo\' asya ..
##7.098.06a##  tave\_daM vishva\'ma\_bhita\'H pasha\_vyaM1\_\' yatpashya\'si\_ chakSha\'sA\_ sUrya\'sya .
##7.098.06c##  gavA\'masi\_ gopa\'ti\_reka\' indra bhakShI\_mahi\' te\_ praya\'tasya\_ vasva\'H ..
##7.098.07a##  bR^iha\'spate yu\_vamindra\'shcha\_ vasvo\' di\_vyasye\'shAthe u\_ta pArthi\'vasya .
##7.098.07c##  dha\_ttaM ra\_yiM stu\'va\_te kI\_raye\' chidyU\_yaM pA\'ta sva\_stibhi\_H sadA\' naH ..
##7.099.01a##  pa\_ro mAtra\'yA ta\_nvA\' vR^idhAna\_ na te\' mahi\_tvamanva\'shnuvanti .
##7.099.01c##  u\_bhe te\' vidma\_ raja\'sI pR^ithi\_vyA viShNo\' deva\_ tvaM pa\'ra\_masya\' vitse ..
##7.099.02a##  na te\' viShNo\_ jAya\'mAno\_ na jA\_to deva\' mahi\_mnaH para\_manta\'mApa .
##7.099.02c##  uda\'stabhnA\_ nAka\'mR^i\_ShvaM bR^i\_hanta\'M dA\_dhartha\_ prAchI\'M ka\_kubha\'M pR^ithi\_vyAH ..
##7.099.03a##  irA\'vatI dhenu\_matI\_ hi bhU\_taM sU\'yava\_sinI\_ manu\'She dasha\_syA .
##7.099.03c##  vya\'stabhnA\_ roda\'sI viShNave\_te dA\_dhartha\' pR^ithi\_vIma\_bhito\' ma\_yUkhai\'H ..
##7.099.04a##  u\_ruM ya\_j~nAya\' chakrathuru lo\_kaM ja\_naya\'ntA\_ sUrya\'mu\_ShAsa\'ma\_gnim .
##7.099.04c##  dAsa\'sya chidvR^iShashi\_prasya\' mA\_yA ja\_ghnathu\'rnarA pR^ita\_nAjye\'Shu ..
##7.099.05a##  indrA\'viShNU dR^iMhi\_tAH shamba\'rasya\_ nava\_ puro\' nava\_tiM cha\' shnathiShTam .
##7.099.05c##  sha\_taM va\_rchina\'H sa\_hasra\'M cha sA\_kaM ha\_tho a\'pra\_tyasu\'rasya vI\_rAn ..
##7.099.06a##  i\_yaM ma\'nI\_ShA bR^i\'ha\_tI bR^i\_hanto\'rukra\_mA ta\_vasA\' va\_rdhaya\'ntI .
##7.099.06c##  ra\_re vA\_M stoma\'M vi\_dathe\'Shu viShNo\_ pinva\'ta\_miSho\' vR^i\_jane\'Shvindra ..
##7.099.07a##  vaSha\'T te viShNavA\_sa A kR^i\'Nomi\_ tanme\' juShasva shipiviShTa ha\_vyam .
##7.099.07c##  vardha\'ntu tvA suShTu\_tayo\_ giro\' me yU\_yaM pA\'ta sva\_stibhi\_H sadA\' naH ..
##7.100.01a##  nU marto\' dayate sani\_Shyanyo viShNa\'va urugA\_yAya\_ dAsha\'t .
##7.100.01c##  pra yaH sa\_trAchA\_ mana\'sA\_ yajA\'ta e\_tAva\'nta\_M narya\'mA\_vivA\'sAt ..
##7.100.02a##  tvaM vi\'ShNo suma\_tiM vi\_shvaja\'nyA\_mapra\'yutAmevayAvo ma\_tiM dA\'H .
##7.100.02c##  parcho\_ yathA\' naH suvi\_tasya\_ bhUre\_rashvA\'vataH purushcha\_ndrasya\' rA\_yaH ..
##7.100.03a##  trirde\_vaH pR^i\'thi\_vIme\_Sha e\_tAM vi cha\'krame sha\_tarcha\'saM mahi\_tvA .
##7.100.03c##  pra viShNu\'rastu ta\_vasa\_stavI\'yAntve\_ShaM hya\'sya\_ sthavi\'rasya\_ nAma\' ..
##7.100.04a##  vi cha\'krame pR^ithi\_vIme\_Sha e\_tAM kShetrA\'ya\_ viShNu\_rmanu\'She dasha\_syan .
##7.100.04c##  dhru\_vAso\' asya kI\_rayo\_ janA\'sa urukShi\_tiM su\_jani\'mA chakAra ..
##7.100.05a##  pra tatte\' a\_dya shi\'piviShTa\_ nAmA\_ryaH sha\'MsAmi va\_yunA\'ni vi\_dvAn .
##7.100.05c##  taM tvA\' gR^iNAmi ta\_vasa\_mata\'vyA\_nkShaya\'ntama\_sya raja\'saH parA\_ke ..
##7.100.06a##  kimitte\' viShNo pari\_chakShya\'M bhU\_tpra yadva\'va\_kShe shi\'pivi\_ShTo a\'smi .
##7.100.06c##  mA varpo\' a\_smadapa\' gUha e\_tadyada\_nyarU\'paH sami\_the ba\_bhUtha\' ..
##7.100.07a##  vaSha\'T te viShNavA\_sa A kR^i\'Nomi\_ tanme\' juShasva shipiviShTa ha\_vyam .
##7.100.07c##  vardha\'ntu tvA suShTu\_tayo\_ giro\' me yU\_yaM pA\'ta sva\_stibhi\_H sadA\' naH ..
##7.101.01a##  ti\_sro vAcha\_H pra va\'da\_ jyoti\'ragrA\_ yA e\_taddu\_hre ma\'dhudo\_ghamUdha\'H .
##7.101.01c##  sa va\_tsaM kR^i\_Nvangarbha\_moSha\'dhInAM sa\_dyo jA\_to vR^i\'Sha\_bho ro\'ravIti ..
##7.101.02a##  yo vardha\'na\_ oSha\'dhInA\_M yo a\_pAM yo vishva\'sya\_ jaga\'to de\_va Ishe\' .
##7.101.02c##  sa tri\_dhAtu\' shara\_NaM sharma\' yaMsattri\_vartu\_ jyoti\'H svabhi\_ShTya1\_\'sme ..
##7.101.03a##  sta\_rIru\' tva\_dbhava\'ti\_ sUta\' u tvadyathAva\_shaM ta\_nva\'M chakra e\_ShaH .
##7.101.03c##  pi\_tuH paya\_H prati\' gR^ibhNAti mA\_tA tena\' pi\_tA va\'rdhate\_ tena\' pu\_traH ..
##7.101.04a##  yasmi\_nvishvA\'ni\_ bhuva\'nAni ta\_sthusti\_sro dyAva\'stre\_dhA sa\_srurApa\'H .
##7.101.04c##  traya\_H koshA\'sa upa\_secha\'nAso\_ madhva\'H shchotantya\_bhito\' vira\_psham ..
##7.101.05a##  i\_daM vacha\'H pa\_rjanyA\'ya sva\_rAje\' hR^i\_do a\_stvanta\'ra\_M tajju\'joShat .
##7.101.05c##  ma\_yo\_bhuvo\' vR^i\_ShTaya\'H santva\_sme su\'pippa\_lA oSha\'dhIrde\_vago\'pAH ..
##7.101.06a##  sa re\'to\_dhA vR^i\'Sha\_bhaH shashva\'tInA\_M tasmi\'nnA\_tmA jaga\'tasta\_sthuSha\'shcha .
##7.101.06c##  tanma\' R^i\_taM pA\'tu sha\_tashA\'radAya yU\_yaM pA\'ta sva\_stibhi\_H sadA\' naH ..
##7.102.01a##  pa\_rjanyA\'ya\_ pra gA\'yata di\_vaspu\_trAya\' mI\_LhuShe\' .
##7.102.01c##  sa no\_ yava\'samichChatu ..
##7.102.02a##  yo garbha\_moSha\'dhInA\_M gavA\'M kR^i\_Notyarva\'tAm .
##7.102.02c##  pa\_rjanya\'H puru\_ShINA\'m ..
##7.102.03a##  tasmA\_ idA\_sye\' ha\_virju\_hotA\_ madhu\'mattamam .
##7.102.03c##  iLA\'M naH sa\_Myata\'M karat ..
##7.103.01a##  sa\_Mva\_tsa\_raM sha\'shayA\_nA brA\'hma\_NA vra\'tachA\_riNa\'H .
##7.103.01c##  vAcha\'M pa\_rjanya\'jinvitA\_M pra ma\_NDUkA\' avAdiShuH ..
##7.103.02a##  di\_vyA Apo\' a\_bhi yade\'na\_mAya\_ndR^iti\_M na shuShka\'M sara\_sI shayA\'nam .
##7.103.02c##  gavA\_maha\_ na mA\_yurva\_tsinI\'nAM ma\_NDUkA\'nAM va\_gnuratrA\_ same\'ti ..
##7.103.03a##  yadI\'menA.N usha\_to a\_bhyava\'rShIttR^i\_ShyAva\'taH prA\_vR^iShyAga\'tAyAm .
##7.103.03c##  a\_khkha\_lI\_kR^ityA\' pi\_tara\_M na pu\_tro a\_nyo a\_nyamupa\_ vada\'ntameti ..
##7.103.04a##  a\_nyo a\_nyamanu\' gR^ibhNAtyenora\_pAM pra\'sa\_rge yadama\'ndiShAtAm .
##7.103.04c##  ma\_NDUko\_ yada\_bhivR^i\'ShTa\_H kani\'Shka\_npR^ishni\'H sampR^i\_~Nkte hari\'tena\_ vAcha\'m ..
##7.103.05a##  yade\'ShAma\_nyo a\_nyasya\_ vAcha\'M shA\_ktasye\'va\_ vada\'ti\_ shikSha\'mANaH .
##7.103.05c##  sarva\_M tade\'ShAM sa\_mR^idhe\'va\_ parva\_ yatsu\_vAcho\_ vada\'tha\_nAdhya\_psu ..
##7.103.06a##  gomA\'yu\_reko\' a\_jamA\'yu\_reka\_H pR^ishni\_reko\_ hari\'ta\_ eka\' eShAm .
##7.103.06c##  sa\_mA\_naM nAma\_ bibhra\'to\_ virU\'pAH puru\_trA vAcha\'M pipishu\_rvada\'ntaH ..
##7.103.07a##  brA\_hma\_NAso\' atirA\_tre na some\_ saro\_ na pU\_rNama\_bhito\_ vada\'ntaH .
##7.103.07c##  sa\_Mva\_tsa\_rasya\_ tadaha\_H pari\' ShTha\_ yanma\'NDUkAH prAvR^i\_ShINa\'M ba\_bhUva\' ..
##7.103.08a##  brA\_hma\_NAsa\'H so\_mino\_ vAcha\'makrata\_ brahma\' kR^i\_Nvanta\'H parivatsa\_rINa\'m .
##7.103.08c##  a\_dhva\_ryavo\' gha\_rmiNa\'H siShvidA\_nA A\_virbha\'vanti\_ guhyA\_ na ke chi\'t ..
##7.103.09a##  de\_vahi\'tiM jugupurdvAda\_shasya\' R^i\_tuM naro\_ na pra mi\'nantye\_te .
##7.103.09c##  sa\_Mva\_tsa\_re prA\_vR^iShyAga\'tAyAM ta\_ptA gha\_rmA a\'shnuvate visa\_rgam ..
##7.103.10a##  gomA\'yuradAda\_jamA\'yuradA\_tpR^ishni\'radA\_ddhari\'to no\_ vasU\'ni .
##7.103.10c##  gavA\'M ma\_NDUkA\_ dada\'taH sha\_tAni\' sahasrasA\_ve pra ti\'ranta\_ Ayu\'H ..
##7.104.01a##  indrA\'somA\_ tapa\'ta\_M rakSha\' u\_bjata\_M nya\'rpayataM vR^iShaNA tamo\_vR^idha\'H .
##7.104.01c##  parA\' shR^iNItama\_chito\_ nyo\'ShataM ha\_taM nu\_dethA\_M ni shi\'shItama\_triNa\'H ..
##7.104.02a##  indrA\'somA\_ sama\_ghasha\'Msama\_bhya1\_\'ghaM tapu\'ryayastu cha\_rura\'gni\_vA.N i\'va .
##7.104.02c##  bra\_hma\_dviShe\' kra\_vyAde\' gho\_racha\'kShase\_ dveSho\' dhattamanavA\_yaM ki\'mI\_dine\' ..
##7.104.03a##  indrA\'somA du\_ShkR^ito\' va\_vre a\_ntara\'nArambha\_Ne tama\'si\_ pra vi\'dhyatam .
##7.104.03c##  yathA\_ nAta\_H puna\_reka\'shcha\_nodaya\_ttadvA\'mastu\_ saha\'se manyu\_machChava\'H ..
##7.104.04a##  indrA\'somA va\_rtaya\'taM di\_vo va\_dhaM saM pR^i\'thi\_vyA a\_ghasha\'MsAya\_ tarha\'Nam .
##7.104.04c##  utta\'kShataM sva\_ryaM1\_\' parva\'tebhyo\_ yena\_ rakSho\' vAvR^idhA\_naM ni\_jUrva\'thaH ..
##7.104.05a##  indrA\'somA va\_rtaya\'taM di\_vasparya\'gnita\_ptebhi\'ryu\_vamashma\'hanmabhiH .
##7.104.05c##  tapu\'rvadhebhira\_jare\'bhira\_triNo\_ ni parshA\'ne vidhyata\_M yantu\' nisva\_ram ..
##7.104.06a##  indrA\'somA\_ pari\' vAM bhUtu vi\_shvata\' i\_yaM ma\_tiH ka\_kShyAshve\'va vA\_jinA\' .
##7.104.06c##  yAM vA\_M hotrA\'M parihi\_nomi\' me\_dhaye\_mA brahmA\'Ni nR^i\_patI\'va jinvatam ..
##7.104.07a##  prati\' smarethAM tu\_jaya\'dbhi\_revai\'rha\_taM dru\_ho ra\_kShaso\' bha~Ngu\_rAva\'taH .
##7.104.07c##  indrA\'somA du\_ShkR^ite\_ mA su\_gaM bhU\_dyo na\'H ka\_dA chi\'dabhi\_dAsa\'ti dru\_hA ..
##7.104.08a##  yo mA\_ pAke\'na\_ mana\'sA\_ chara\'ntamabhi\_chaShTe\_ anR^i\'tebhi\_rvacho\'bhiH .
##7.104.08c##  Apa\' iva kA\_shinA\_ saMgR^i\'bhItA\_ asa\'nna\_stvAsa\'ta indra va\_ktA ..
##7.104.09a##  ye pA\'kasha\_MsaM vi\_hara\'nta\_ evai\_rye vA\' bha\_draM dU\_Shaya\'nti sva\_dhAbhi\'H .
##7.104.09c##  aha\'ye vA\_ tAnpra\_dadA\'tu\_ soma\_ A vA\' dadhAtu\_ nirR^i\'teru\_pasthe\' ..
##7.104.10a##  yo no\_ rasa\_M dipsa\'ti pi\_tvo a\'gne\_ yo ashvA\'nA\_M yo gavA\_M yasta\_nUnA\'m .
##7.104.10c##  ri\_puH ste\_naH ste\'ya\_kR^idda\_bhrame\'tu\_ ni Sha hI\'yatAM ta\_nvA\_3\_\' tanA\' cha ..
##7.104.11a##  pa\_raH so a\'stu ta\_nvA\_3\_\' tanA\' cha ti\_sraH pR^i\'thi\_vIra\_dho a\'stu\_ vishvA\'H .
##7.104.11c##  prati\' shuShyatu\_ yasho\' asya devA\_ yo no\_ divA\_ dipsa\'ti\_ yashcha\_ nakta\'m ..
##7.104.12a##  su\_vi\_j~nA\_naM chi\'ki\_tuShe\_ janA\'ya\_ sachchAsa\'chcha\_ vacha\'sI paspR^idhAte .
##7.104.12c##  tayo\_ryatsa\_tyaM ya\'ta\_radR^ijI\'ya\_staditsomo\'.avati\_ hantyAsa\'t ..
##7.104.13a##  na vA u\_ somo\' vR^iji\_naM hi\'noti\_ na kSha\_triya\'M mithu\_yA dhA\_raya\'ntam .
##7.104.13c##  hanti\_ rakSho\_ hantyAsa\_dvada\'ntamu\_bhAvindra\'sya\_ prasi\'tau shayAte ..
##7.104.14a##  yadi\' vA\_hamanR^i\'tadeva\_ Asa\_ mogha\'M vA de\_vA.N a\'pyU\_he a\'gne .
##7.104.14c##  kima\_smabhya\'M jAtavedo hR^iNIShe drogha\_vAcha\'ste nirR^i\_thaM sa\'chantAm ..
##7.104.15a##  a\_dyA mu\'rIya\_ yadi\' yAtu\_dhAno\_ asmi\_ yadi\_ vAyu\'sta\_tapa\_ pUru\'Shasya .
##7.104.15c##  adhA\_ sa vI\_rairda\_shabhi\_rvi yU\'yA\_ yo mA\_ mogha\_M yAtu\'dhA\_netyAha\' ..
##7.104.16a##  yo mAyA\'tu\_M yAtu\'dhA\_netyAha\_ yo vA\' ra\_kShAH shuchi\'ra\_smItyAha\' .
##7.104.16c##  indra\_staM ha\'ntu maha\_tA va\_dhena\_ vishva\'sya ja\_ntora\'dha\_maspa\'dIShTa ..
##7.104.17a##  pra yA jigA\'ti kha\_rgale\'va\_ nakta\_mapa\' dru\_hA ta\_nvaM1\_\' gUha\'mAnA .
##7.104.17c##  va\_vrA.N a\'na\_ntA.N ava\_ sA pa\'dIShTa\_ grAvA\'No ghnantu ra\_kShasa\' upa\_bdaiH ..
##7.104.18a##  vi ti\'ShThadhvaM maruto vi\_kShvi1\_\'chChata\' gR^ibhA\_yata\' ra\_kShasa\_H saM pi\'naShTana .
##7.104.18c##  vayo\_ ye bhU\_tvI pa\_taya\'nti na\_ktabhi\_rye vA\_ ripo\' dadhi\_re de\_ve a\'dhva\_re ..
##7.104.19a##  pra va\'rtaya di\_vo ashmA\'namindra\_ soma\'shitaM maghava\_nsaM shi\'shAdhi .
##7.104.19c##  prAktA\_dapA\'ktAdadha\_rAduda\'ktAda\_bhi ja\'hi ra\_kShasa\_H parva\'tena ..
##7.104.20a##  e\_ta u\_ tye pa\'tayanti\_ shvayA\'tava\_ indra\'M dipsanti di\_psavo.adA\'bhyam .
##7.104.20c##  shishI\'te sha\_kraH pishu\'nebhyo va\_dhaM nU\_naM sR^i\'jada\_shani\'M yAtu\_madbhya\'H ..
##7.104.21a##  indro\' yAtU\_nAma\'bhavatparAsha\_ro ha\'vi\_rmathI\'nAma\_bhyA\_3\_\'vivA\'satAm .
##7.104.21c##  a\_bhIdu\' sha\_kraH pa\'ra\_shuryathA\_ vana\_M pAtre\'va bhi\_ndansa\_ta e\'ti ra\_kShasa\'H ..
##7.104.22a##  ulU\'kayAtuM shushu\_lUka\'yAtuM ja\_hi shvayA\'tumu\_ta koka\'yAtum .
##7.104.22c##  su\_pa\_rNayA\'tumu\_ta gR^idhra\'yAtuM dR^i\_Shade\'va\_ pra mR^i\'Na\_ rakSha\' indra ..
##7.104.23a##  mA no\_ rakSho\' a\_bhi na\'DyAtu\_mAva\'tA\_mapo\'chChatu mithu\_nA yA ki\'mI\_dinA\' .
##7.104.23c##  pR^i\_thi\_vI na\_H pArthi\'vAtpA\_tvaMha\'so\_.antari\'kShaM di\_vyAtpA\'tva\_smAn ..
##7.104.24a##  indra\' ja\_hi pumA\'MsaM yAtu\_dhAna\'mu\_ta striya\'M mA\_yayA\_ shAsha\'dAnAm .
##7.104.24c##  vigrI\'vAso\_ mUra\'devA R^idantu\_ mA te dR^i\'sha\_nsUrya\'mu\_chchara\'ntam ..
##7.104.25a##  prati\' chakShva\_ vi cha\_kShvendra\'shcha soma jAgR^itam .
##7.104.25c##  rakSho\'bhyo va\_dhama\'syatama\_shani\'M yAtu\_madbhya\'H ..
##8.001.01a##  mA chi\'da\_nyadvi sha\'Msata\_ sakhA\'yo\_ mA ri\'ShaNyata .
##8.001.01c##  indra\_mitsto\'tA\_ vR^iSha\'Na\_M sachA\' su\_te muhu\'ru\_kthA cha\' shaMsata ..
##8.001.02a##  a\_va\_kra\_kShiNa\'M vR^iSha\_bhaM ya\'thA\_jura\_M gAM na cha\'rShaNI\_saha\'m .
##8.001.02c##  vi\_dveSha\'NaM sa\_Mvana\'nobhayaMka\_raM maMhi\'ShThamubhayA\_vina\'m ..
##8.001.03a##  yachchi\_ddhi tvA\_ janA\' i\_me nAnA\_ hava\'nta U\_taye\' .
##8.001.03c##  a\_smAka\_M brahme\_dami\'ndra bhUtu\_ te.ahA\_ vishvA\' cha\_ vardha\'nam ..
##8.001.04a##  vi ta\'rtUryante maghavanvipa\_shchito\_.aryo vipo\_ janA\'nAm .
##8.001.04c##  upa\' kramasva puru\_rUpa\_mA bha\'ra\_ vAja\_M nedi\'ShThamU\_taye\' ..
##8.001.05a##  ma\_he cha\_na tvAma\'driva\_H parA\' shu\_lkAya\' deyAm .
##8.001.05c##  na sa\_hasrA\'ya\_ nAyutA\'ya vajrivo\_ na sha\_tAya\' shatAmagha ..
##8.001.06a##  vasyA\'.N indrAsi me pi\_turu\_ta bhrAtu\_rabhu\'~njataH .
##8.001.06c##  mA\_tA cha\' me ChadayathaH sa\_mA va\'so vasutva\_nAya\_ rAdha\'se ..
##8.001.07a##  kve\'yatha\_ kveda\'si puru\_trA chi\_ddhi te\_ mana\'H .
##8.001.07c##  ala\'rShi yudhma khajakR^itpuraMdara\_ pra gA\'ya\_trA a\'gAsiShuH ..
##8.001.08a##  prAsmai\' gAya\_trama\'rchata vA\_vAtu\_ryaH pu\'raMda\_raH .
##8.001.08c##  yAbhi\'H kA\_Nvasyopa\' ba\_rhirA\_sada\_M yAsa\'dva\_jrI bhi\_natpura\'H ..
##8.001.09a##  ye te\_ santi\' dasha\_gvina\'H sha\_tino\_ ye sa\'ha\_sriNa\'H .
##8.001.09c##  ashvA\'so\_ ye te\_ vR^iSha\'No raghu\_druva\_stebhi\'rna\_stUya\_mA ga\'hi ..
##8.001.10a##  A tva1\_\'dya sa\'ba\_rdughA\'M hu\_ve gA\'ya\_trave\'pasam .
##8.001.10c##  indra\'M dhe\_nuM su\_dughA\_manyA\_miSha\'mu\_rudhA\'rAmara\_MkR^ita\'m ..
##8.001.11a##  yattu\_datsUra\_ eta\'shaM va\_~NkU vAta\'sya pa\_rNinA\' .
##8.001.11c##  vaha\_tkutsa\'mArjune\_yaM sha\_takra\'tu\_H tsara\'dgandha\_rvamastR^i\'tam ..
##8.001.12a##  ya R^i\_te chi\'dabhi\_shriSha\'H pu\_rA ja\_trubhya\' A\_tR^ida\'H .
##8.001.12c##  saMdhA\'tA sa\_MdhiM ma\_ghavA\' purU\_vasu\_riShka\'rtA\_ vihru\'ta\_M puna\'H ..
##8.001.13a##  mA bhU\'ma\_ niShTyA\' i\_vendra\_ tvadara\'NA iva .
##8.001.13c##  vanA\'ni\_ na pra\'jahi\_tAnya\'drivo du\_roShA\'so amanmahi ..
##8.001.14a##  ama\'nma\_hIda\'nA\_shavo\'.anu\_grAsa\'shcha vR^itrahan .
##8.001.14c##  sa\_kR^itsu te\' maha\_tA shU\'ra\_ rAdha\'sA\_ anu\_ stoma\'M mudImahi ..
##8.001.15a##  yadi\_ stoma\_M mama\_ shrava\'da\_smAka\_mindra\_minda\'vaH .
##8.001.15c##  ti\_raH pa\_vitra\'M sasR^i\_vAMsa\' A\_shavo\_ manda\'ntu tugryA\_vR^idha\'H ..
##8.001.16a##  A tva1\_\'dya sa\_dhastu\'tiM vA\_vAtu\_H sakhyu\_rA ga\'hi .
##8.001.16c##  upa\'stutirma\_ghonA\_M pra tvA\'va\_tvadhA\' te vashmi suShTu\_tim ..
##8.001.17a##  sotA\_ hi soma\_madri\'bhi\_reme\'nama\_psu dhA\'vata .
##8.001.17c##  ga\_vyA vastre\'va vA\_saya\'nta\_ innaro\_ nirdhu\'kShanva\_kShaNA\'bhyaH ..
##8.001.18a##  adha\_ jmo adha\' vA di\_vo bR^i\'ha\_to ro\'cha\_nAdadhi\' .
##8.001.18c##  a\_yA va\'rdhasva ta\_nvA\' gi\_rA mamA jA\_tA su\'krato pR^iNa ..
##8.001.19a##  indrA\'ya\_ su ma\_dinta\'ma\_M soma\'M sotA\_ vare\'Nyam .
##8.001.19c##  sha\_kra e\'NaM pIpaya\_dvishva\'yA dhi\_yA hi\'nvA\_naM na vA\'ja\_yum ..
##8.001.20a##  mA tvA\_ soma\'sya\_ galda\'yA\_ sadA\_ yAcha\'nna\_haM gi\_rA .
##8.001.20c##  bhUrNi\'M mR^i\_gaM na sava\'neShu chukrudha\_M ka IshA\'na\_M na yA\'chiShat ..
##8.001.21a##  made\'neShi\_taM mada\'mu\_gramu\_greNa\_ shava\'sA .
##8.001.21c##  vishve\'ShAM taru\_tAra\'M mada\_chyuta\_M made\_ hi ShmA\_ dadA\'ti naH ..
##8.001.22a##  shevA\'re\_ vAryA\' pu\_ru de\_vo martA\'ya dA\_shuShe\' .
##8.001.22c##  sa su\'nva\_te cha\' stuva\_te cha\' rAsate vi\_shvagU\'rto ariShTu\_taH ..
##8.001.23a##  endra\' yAhi\_ matsva\' chi\_treNa\' deva\_ rAdha\'sA .
##8.001.23c##  saro\_ na prA\'syu\_dara\_M sapI\'tibhi\_rA some\'bhiru\_ru sphi\_ram ..
##8.001.24a##  A tvA\' sa\_hasra\_mA sha\_taM yu\_ktA rathe\' hira\_Nyaye\' .
##8.001.24c##  bra\_hma\_yujo\_ hara\'ya indra ke\_shino\_ vaha\'ntu\_ soma\'pItaye ..
##8.001.25a##  A tvA\_ rathe\' hira\_Nyaye\_ harI\' ma\_yUra\'shepyA .
##8.001.25c##  shi\_ti\_pR^i\_ShThA va\'hatA\_M madhvo\_ andha\'so vi\_vakSha\'Nasya pI\_taye\' ..
##8.001.26a##  pibA\_ tva1\_\'sya gi\'rvaNaH su\_tasya\' pUrva\_pA i\'va .
##8.001.26c##  pari\'ShkR^itasya ra\_sina\' i\_yamA\'su\_tishchAru\_rmadA\'ya patyate ..
##8.001.27a##  ya eko\_ asti\' da\_MsanA\' ma\_hA.N u\_gro a\_bhi vra\_taiH .
##8.001.27c##  gama\_tsa shi\_prI na sa yo\'Sha\_dA ga\'ma\_ddhava\_M na pari\' varjati ..
##8.001.28a##  tvaM pura\'M chari\_ShNva\'M va\_dhaiH shuShNa\'sya\_ saM pi\'Nak .
##8.001.28c##  tvaM bhA anu\' charo\_ adha\' dvi\_tA yadi\'ndra\_ havyo\_ bhuva\'H ..
##8.001.29a##  mama\' tvA\_ sUra\_ udi\'te\_ mama\' ma\_dhyaMdi\'ne di\_vaH .
##8.001.29c##  mama\' prapi\_tve a\'pisharva\_re va\'sa\_vA stomA\'so avR^itsata ..
##8.001.30a##  stu\_hi stu\_hIde\_te ghA\' te\_ maMhi\'ShThAso ma\_ghonA\'m .
##8.001.30c##  ni\_ndi\_tAshva\'H prapa\_thI pa\'rama\_jyA ma\_ghasya\' medhyAtithe ..
##8.001.31a##  A yadashvA\_nvana\'nvataH shra\_ddhayA\_haM rathe\' ru\_ham .
##8.001.31c##  u\_ta vA\_masya\_ vasu\'nashchiketati\_ yo asti\_ yAdva\'H pa\_shuH ..
##8.001.32a##  ya R^i\_jrA mahya\'M mAma\_he sa\_ha tva\_chA hi\'ra\_NyayA\' .
##8.001.32c##  e\_Sha vishvA\'nya\_bhya\'stu\_ saubha\'gAsa\_~Ngasya\' sva\_nadra\'thaH ..
##8.001.33a##  adha\_ plAyo\'gi\_rati\' dAsada\_nyAnA\'sa\_~Ngo a\'gne da\_shabhi\'H sa\_hasrai\'H .
##8.001.33c##  adho\_kShaNo\_ dasha\_ mahya\_M rusha\'nto na\_LA i\'va\_ sara\'so\_ nira\'tiShThan ..
##8.001.34a##  anva\'sya sthU\_raM da\'dR^ishe pu\_rastA\'dana\_stha U\_rura\'va\_ramba\'mANaH .
##8.001.34c##  shashva\'tI\_ nArya\'bhi\_chakShyA\'ha\_ subha\'dramarya\_ bhoja\'naM bibharShi ..
##8.002.01a##  i\_daM va\'so su\_tamandha\_H pibA\_ supU\'rNamu\_dara\'m .
##8.002.01c##  anA\'bhayinrari\_mA te\' ..
##8.002.02a##  nR^ibhi\'rdhU\_taH su\_to ashnai\_ravyo\_ vArai\_H pari\'pUtaH .
##8.002.02c##  ashvo\_ na ni\_kto na\_dIShu\' ..
##8.002.03a##  taM te\_ yava\_M yathA\_ gobhi\'H svA\_duma\'karma shrI\_Nanta\'H .
##8.002.03c##  indra\' tvA\_sminsa\'dha\_mAde\' ..
##8.002.04a##  indra\_ itso\'ma\_pA eka\_ indra\'H suta\_pA vi\_shvAyu\'H .
##8.002.04c##  a\_ntarde\_vAnmartyA\'.Nshcha ..
##8.002.05a##  na yaM shu\_kro na durA\'shI\_rna tR^i\_prA u\'ru\_vyacha\'sam .
##8.002.05c##  a\_pa\_spR^i\_Nva\_te su\_hArda\'m ..
##8.002.06a##  gobhi\_ryadI\'ma\_nye a\_smanmR^i\_gaM na vrA mR^i\_gaya\'nte .
##8.002.06c##  a\_bhi\_tsara\'nti dhe\_nubhi\'H ..
##8.002.07a##  traya\_ indra\'sya\_ somA\'H su\_tAsa\'H santu de\_vasya\' .
##8.002.07c##  sve kShaye\' suta\_pAvna\'H ..
##8.002.08a##  traya\_H koshA\'saH shchotanti ti\_srashcha\_mva1\_\'H supU\'rNAH .
##8.002.08c##  sa\_mA\_ne adhi\_ bhArma\'n ..
##8.002.09a##  shuchi\'rasi puruni\_ShThAH kShI\_rairma\'dhya\_ta AshI\'rtaH .
##8.002.09c##  da\_dhnA mandi\'ShTha\_H shUra\'sya ..
##8.002.10a##  i\_me ta\' indra\_ somA\'stI\_vrA a\_sme su\_tAsa\'H .
##8.002.10c##  shu\_krA A\_shira\'M yAchante ..
##8.002.11a##  tA.N A\_shira\'M puro\_LAsha\_mindre\_maM soma\'M shrINIhi .
##8.002.11c##  re\_vanta\_M hi tvA\' shR^i\_Nomi\' ..
##8.002.12a##  hR^i\_tsu pI\_tAso\' yudhyante du\_rmadA\'so\_ na surA\'yAm .
##8.002.12c##  Udha\_rna na\_gnA ja\'rante ..
##8.002.13a##  re\_vA.N idre\_vata\'H sto\_tA syAttvAva\'to ma\_ghona\'H .
##8.002.13c##  predu\' harivaH shru\_tasya\' ..
##8.002.14a##  u\_kthaM cha\_na sha\_syamA\'na\_mago\'ra\_rirA chi\'keta .
##8.002.14c##  na gA\'ya\_traM gI\_yamA\'nam ..
##8.002.15a##  mA na\' indra pIya\_tnave\_ mA shardha\'te\_ parA\' dAH .
##8.002.15c##  shikShA\' shachIva\_H shachI\'bhiH ..
##8.002.16a##  va\_yamu\' tvA ta\_dida\'rthA\_ indra\' tvA\_yanta\_H sakhA\'yaH .
##8.002.16c##  kaNvA\' u\_kthebhi\'rjarante ..
##8.002.17a##  na ghe\'ma\_nyadA pa\'pana\_ vajri\'nna\_paso\_ navi\'ShTau .
##8.002.17c##  tavedu\_ stoma\'M chiketa ..
##8.002.18a##  i\_chChanti\' de\_vAH su\_nvanta\_M na svapnA\'ya spR^ihayanti .
##8.002.18c##  yanti\' pra\_mAda\_mata\'ndrAH ..
##8.002.19a##  o Shu pra yA\'hi\_ vAje\'bhi\_rmA hR^i\'NIthA a\_bhya1\_\'smAn .
##8.002.19c##  ma\_hA.N i\'va\_ yuva\'jAniH ..
##8.002.20a##  mo Shva1\_\'dya du\_rhaNA\'vAnsA\_yaM ka\'radA\_re a\_smat .
##8.002.20c##  a\_shrI\_ra i\'va\_ jAmA\'tA ..
##8.002.21a##  vi\_dmA hya\'sya vI\_rasya\' bhUri\_dAva\'rIM suma\_tim .
##8.002.21c##  tri\_Shu jA\_tasya\_ manA\'Msi ..
##8.002.22a##  A tU Shi\'~ncha\_ kaNva\'manta\_M na ghA\' vidma shavasA\_nAt .
##8.002.22c##  ya\_shasta\'raM sha\_tamU\'teH ..
##8.002.23a##  jyeShThe\'na sota\_rindrA\'ya\_ soma\'M vI\_rAya\' sha\_krAya\' .
##8.002.23c##  bharA\_ piba\_nnaryA\'ya ..
##8.002.24a##  yo vedi\'ShTho avya\_thiShvashvA\'vantaM jari\_tR^ibhya\'H .
##8.002.24c##  vAja\'M sto\_tR^ibhyo\_ goma\'ntam ..
##8.002.25a##  panya\'mpanya\_mitso\'tAra\_ A dhA\'vata\_ madyA\'ya .
##8.002.25c##  soma\'M vI\_rAya\_ shUrA\'ya ..
##8.002.26a##  pAtA\' vR^itra\_hA su\_tamA ghA\' gama\_nnAre a\_smat .
##8.002.26c##  ni ya\'mate sha\_tamU\'tiH ..
##8.002.27a##  eha harI\' brahma\_yujA\' sha\_gmA va\'kShata\_H sakhA\'yam .
##8.002.27c##  gI\_rbhiH shru\_taM girva\'Nasam ..
##8.002.28a##  svA\_dava\_H somA\_ A yA\'hi shrI\_tAH somA\_ A yA\'hi .
##8.002.28c##  shipri\_nnR^iShI\'va\_H shachI\'vo\_ nAyamachChA\' sadha\_mAda\'m ..
##8.002.29a##  stuta\'shcha\_ yAstvA\_ vardha\'nti ma\_he rAdha\'se nR^i\_mNAya\' .
##8.002.29c##  indra\' kA\_riNa\'M vR^i\_dhanta\'H ..
##8.002.30a##  gira\'shcha\_ yAste\' girvAha u\_kthA cha\_ tubhya\_M tAni\' .
##8.002.30c##  sa\_trA da\'dhi\_re shavA\'Msi ..
##8.002.31a##  e\_vede\_Sha tu\'vikU\_rmirvAjA\_.N eko\_ vajra\'hastaH .
##8.002.31c##  sa\_nAdamR^i\'kto dayate ..
##8.002.32a##  hantA\' vR^i\_traM dakShi\'Ne\_nendra\'H pu\_rU pu\'ruhU\_taH .
##8.002.32c##  ma\_hAnma\_hIbhi\_H shachI\'bhiH ..
##8.002.33a##  yasmi\_nvishvA\'shcharSha\_Naya\' u\_ta chyau\_tnA jrayA\'Msi cha .
##8.002.33c##  anu\_ ghenma\_ndI ma\_ghona\'H ..
##8.002.34a##  e\_Sha e\_tAni\' chakA\_rendro\_ vishvA\_ yo.ati\' shR^i\_Nve .
##8.002.34c##  vA\_ja\_dAvA\' ma\_ghonA\'m ..
##8.002.35a##  prabha\'rtA\_ ratha\'M ga\_vyanta\'mapA\_kAchchi\_dyamava\'ti .
##8.002.35c##  i\_no vasu\_ sa hi voLhA\' ..
##8.002.36a##  sani\'tA\_ vipro\_ arva\'dbhi\_rhantA\' vR^i\_traM nR^ibhi\_H shUra\'H .
##8.002.36c##  sa\_tyo\'.avi\_tA vi\_dhanta\'m ..
##8.002.37a##  yaja\'dhvainaM priyamedhA\_ indra\'M sa\_trAchA\_ mana\'sA .
##8.002.37c##  yo bhUtsomai\'H sa\_tyama\'dvA ..
##8.002.38a##  gA\_thashra\'vasa\_M satpa\'ti\_M shrava\'skAmaM puru\_tmAna\'m .
##8.002.38c##  kaNvA\'so gA\_ta vA\_jina\'m ..
##8.002.39a##  ya R^i\_te chi\_dgAspa\_debhyo\_ dAtsakhA\_ nR^ibhya\_H shachI\'vAn .
##8.002.39c##  ye a\'smi\_nkAma\_mashri\'yan ..
##8.002.40a##  i\_tthA dhIva\'ntamadrivaH kA\_NvaM medhyA\'tithim .
##8.002.40c##  me\_Sho bhU\_to\_3\_\'.abhi yannaya\'H ..
##8.002.41a##  shikShA\' vibhindo asmai cha\_tvArya\_yutA\_ dada\'t .
##8.002.41c##  a\_ShTA pa\_raH sa\_hasrA\' ..
##8.002.42a##  u\_ta su tye pa\'yo\_vR^idhA\' mA\_kI raNa\'sya na\_ptyA\' .
##8.002.42c##  ja\_ni\_tva\_nAya\' mAmahe ..
##8.003.01a##  pibA\' su\_tasya\' ra\_sino\_ matsvA\' na indra\_ goma\'taH .
##8.003.01c##  A\_pirno\' bodhi sadha\_mAdyo\' vR^i\_dhe\_3\_\'.asmA.N a\'vantu te\_ dhiya\'H ..
##8.003.02a##  bhU\_yAma\' te suma\_tau vA\_jino\' va\_yaM mA na\'H stara\_bhimA\'taye .
##8.003.02c##  a\_smA~nchi\_trAbhi\'ravatAda\_bhiShTi\'bhi\_rA na\'H su\_mneShu\' yAmaya ..
##8.003.03a##  i\_mA u\' tvA purUvaso\_ giro\' vardhantu\_ yA mama\' .
##8.003.03c##  pA\_va\_kava\'rNA\_H shucha\'yo vipa\_shchito\_.abhi stomai\'ranUShata ..
##8.003.04a##  a\_yaM sa\_hasra\_mR^iShi\'bhi\_H saha\'skR^itaH samu\_dra i\'va paprathe .
##8.003.04c##  sa\_tyaH so a\'sya mahi\_mA gR^i\'Ne\_ shavo\' ya\_j~neShu\' vipra\_rAjye\' ..
##8.003.05a##  indra\_midde\_vatA\'taya\_ indra\'M praya\_tya\'dhva\_re .
##8.003.05c##  indra\'M samI\_ke va\_nino\' havAmaha\_ indra\_M dhana\'sya sA\_taye\' ..
##8.003.06a##  indro\' ma\_hnA roda\'sI papratha\_chChava\_ indra\_H sUrya\'marochayat .
##8.003.06c##  indre\' ha\_ vishvA\_ bhuva\'nAni yemira\_ indre\' suvA\_nAsa\_ inda\'vaH ..
##8.003.07a##  a\_bhi tvA\' pU\_rvapI\'taya\_ indra\_ stome\'bhirA\_yava\'H .
##8.003.07c##  sa\_mI\_chI\_nAsa\' R^i\_bhava\_H sama\'svaranru\_drA gR^i\'Nanta\_ pUrvya\'m ..
##8.003.08a##  a\_syedindro\' vAvR^idhe\_ vR^iShNya\_M shavo\_ made\' su\_tasya\_ viShNa\'vi .
##8.003.08c##  a\_dyA tama\'sya mahi\_mAna\'mA\_yavo.anu\' ShTuvanti pU\_rvathA\' ..
##8.003.09a##  tattvA\' yAmi su\_vIrya\_M tadbrahma\' pU\_rvachi\'ttaye .
##8.003.09c##  yenA\_ yati\'bhyo\_ bhR^iga\'ve\_ dhane\' hi\_te yena\_ praska\'Nva\_mAvi\'tha ..
##8.003.10a##  yenA\' samu\_dramasR^i\'jo ma\_hIra\_pastadi\'ndra\_ vR^iShNi\' te\_ shava\'H .
##8.003.10c##  sa\_dyaH so a\'sya mahi\_mA na sa\_Mnashe\_ yaM kSho\_NIra\'nuchakra\_de ..
##8.003.11a##  sha\_gdhI na\' indra\_ yattvA\' ra\_yiM yAmi\' su\_vIrya\'m .
##8.003.11c##  sha\_gdhi vAjA\'ya pratha\_maM siShA\'sate sha\_gdhi stomA\'ya pUrvya ..
##8.003.12a##  sha\_gdhI no\' a\_sya yaddha\' pau\_ramAvi\'tha\_ dhiya\' indra\_ siShA\'sataH .
##8.003.12c##  sha\_gdhi yathA\_ rusha\'ma\_M shyAva\'ka\_M kR^ipa\_mindra\_ prAva\_H sva\'rNaram ..
##8.003.13a##  kannavyo\' ata\_sInA\'M tu\_ro gR^i\'NIta\_ martya\'H .
##8.003.13c##  na\_hI nva\'sya mahi\_mAna\'mindri\_yaM sva\'rgR^i\_Nanta\' Ana\_shuH ..
##8.003.14a##  kadu\' stu\_vanta\' R^itayanta de\_vata\_ R^iShi\_H ko vipra\' ohate .
##8.003.14c##  ka\_dA hava\'M maghavannindra sunva\_taH kadu\' stuva\_ta A ga\'maH ..
##8.003.15a##  udu\_ tye madhu\'mattamA\_ gira\_H stomA\'sa Irate .
##8.003.15c##  sa\_trA\_jito\' dhana\_sA akShi\'totayo vAja\_yanto\_ rathA\' iva ..
##8.003.16a##  kaNvA\' iva\_ bhR^iga\'va\_H sUryA\' iva\_ vishva\_middhI\_tamA\'nashuH .
##8.003.16c##  indra\_M stome\'bhirma\_haya\'nta A\_yava\'H pri\_yame\'dhAso asvaran ..
##8.003.17a##  yu\_kShvA hi vR^i\'trahantama\_ harI\' indra parA\_vata\'H .
##8.003.17c##  a\_rvA\_chI\_no ma\'ghava\_nsoma\'pItaya u\_gra R^i\_Shvebhi\_rA ga\'hi ..
##8.003.18a##  i\_me hi te\' kA\_ravo\' vAva\_shurdhi\_yA viprA\'so me\_dhasA\'taye .
##8.003.18c##  sa tvaM no\' maghavannindra girvaNo ve\_no na shR^i\'NudhI\_ hava\'m ..
##8.003.19a##  niri\'ndra bR^iha\_tIbhyo\' vR^i\_traM dhanu\'bhyo asphuraH .
##8.003.19c##  nirarbu\'dasya\_ mR^iga\'yasya mA\_yino\_ niH parva\'tasya\_ gA A\'jaH ..
##8.003.20a##  nira\_gnayo\' ruruchu\_rniru\_ sUryo\_ niH soma\' indri\_yo rasa\'H .
##8.003.20c##  nira\_ntari\'kShAdadhamo ma\_hAmahi\'M kR^i\_She tadi\'ndra\_ pauMsya\'m ..
##8.003.21a##  yaM me\_ durindro\' ma\_ruta\_H pAka\'sthAmA\_ kaura\'yANaH .
##8.003.21c##  vishve\'ShA\_M tmanA\_ shobhi\'ShTha\_mupe\'va di\_vi dhAva\'mAnam ..
##8.003.22a##  rohi\'taM me\_ pAka\'sthAmA su\_dhura\'M kakShya\_prAm .
##8.003.22c##  adA\'drA\_yo vi\_bodha\'nam ..
##8.003.23a##  yasmA\' a\_nye dasha\_ prati\_ dhura\_M vaha\'nti\_ vahna\'yaH .
##8.003.23c##  asta\_M vayo\_ na tugrya\'m ..
##8.003.24a##  A\_tmA pi\_tusta\_nUrvAsa\' ojo\_dA a\_bhya~nja\'nam .
##8.003.24c##  tu\_rIya\_midrohi\'tasya\_ pAka\'sthAmAnaM bho\_jaM dA\_tAra\'mabravam ..
##8.004.01a##  yadi\'ndra\_ prAgapA\_guda\_~Nnya\'gvA hU\_yase\_ nR^ibhi\'H .
##8.004.01c##  simA\' pu\_rU nR^iShU\'to a\_syAna\_ve.asi\' prashardha tu\_rvashe\' ..
##8.004.02a##  yadvA\_ rume\_ rusha\'me\_ shyAva\'ke\_ kR^ipa\_ indra\' mA\_daya\'se\_ sachA\' .
##8.004.02c##  kaNvA\'sastvA\_ brahma\'bhi\_H stoma\'vAhasa\_ indrA ya\'chCha\_ntyA ga\'hi ..
##8.004.03a##  yathA\' gau\_ro a\_pA kR^i\_taM tR^iShya\_nnetyaveri\'Nam .
##8.004.03c##  A\_pi\_tve na\'H prapi\_tve tUya\_mA ga\'hi\_ kaNve\'Shu\_ su sachA\_ piba\' ..
##8.004.04a##  manda\'ntu tvA maghavanni\_ndrenda\'vo rAdho\_deyA\'ya sunva\_te .
##8.004.04c##  A\_muShyA\_ soma\'mapibashcha\_mU su\_taM jyeShTha\_M tadda\'dhiShe\_ saha\'H ..
##8.004.05a##  pra cha\'kre\_ saha\'sA\_ saho\' ba\_bha~nja\' ma\_nyumoja\'sA .
##8.004.05c##  vishve\' ta indra pR^itanA\_yavo\' yaho\_ ni vR^i\_kShA i\'va yemire ..
##8.004.06a##  sa\_hasre\'Neva sachate yavI\_yudhA\_ yasta\_ Ana\_Lupa\'stutim .
##8.004.06c##  pu\_traM prA\'va\_rgaM kR^i\'Nute su\_vIrye\' dA\_shnoti\_ nama\'+uktibhiH ..
##8.004.07a##  mA bhe\'ma\_ mA shra\'miShmo\_grasya\' sa\_khye tava\' .
##8.004.07c##  ma\_hatte\_ vR^iShNo\' abhi\_chakShya\'M kR^i\_taM pashye\'ma tu\_rvasha\_M yadu\'m ..
##8.004.08a##  sa\_vyAmanu\' sphi\_gya\'M vAvase\_ vR^iShA\_ na dA\_no a\'sya roShati .
##8.004.08c##  madhvA\_ sampR^i\'ktAH sAra\_gheNa\' dhe\_nava\_stUya\_mehi\_ dravA\_ piba\' ..
##8.004.09a##  a\_shvI ra\_thI su\'rU\_pa idgomA\_.N idi\'ndra te\_ sakhA\' .
##8.004.09c##  shvA\_tra\_bhAjA\_ vaya\'sA sachate\_ sadA\' cha\_ndro yA\'ti sa\_bhAmupa\' ..
##8.004.10a##  R^ishyo\_ na tR^iShya\'nnava\_pAna\_mA ga\'hi\_ pibA\_ soma\_M vashA\_.N anu\' .
##8.004.10c##  ni\_megha\'mAno maghavandi\_vedi\'va\_ oji\'ShThaM dadhiShe\_ saha\'H ..
##8.004.11a##  adhva\'ryo drA\_vayA\_ tvaM soma\_mindra\'H pipAsati .
##8.004.11c##  upa\' nU\_naM yu\'yuje\_ vR^iSha\'NA\_ harI\_ A cha\' jagAma vR^itra\_hA ..
##8.004.12a##  sva\_yaM chi\_tsa ma\'nyate\_ dAshu\'ri\_rjano\_ yatrA\_ soma\'sya tR^i\_mpasi\' .
##8.004.12c##  i\_daM te\_ anna\_M yujya\_M samu\'kShita\_M tasyehi\_ pra dra\'vA\_ piba\' ..
##8.004.13a##  ra\_the\_ShThAyA\'dhvaryava\_H soma\_mindrA\'ya sotana .
##8.004.13c##  adhi\' bra\_dhnasyAdra\'yo\_ vi cha\'kShate su\_nvanto\' dA\_shva\'dhvaram ..
##8.004.14a##  upa\' bra\_dhnaM vA\_vAtA\_ vR^iSha\'NA\_ harI\_ indra\'ma\_pasu\' vakShataH .
##8.004.14c##  a\_rvA~ncha\'M tvA\_ sapta\'yo.adhvara\_shriyo\_ vaha\'ntu\_ sava\_nedupa\' ..
##8.004.15a##  pra pU\_ShaNa\'M vR^iNImahe\_ yujyA\'ya purU\_vasu\'m .
##8.004.15c##  sa sha\'kra shikSha puruhUta no dhi\_yA tuje\' rA\_ye vi\'mochana ..
##8.004.16a##  saM na\'H shishIhi bhu\_rijo\'riva kShu\_raM rAsva\' rA\_yo vi\'mochana .
##8.004.16c##  tve tanna\'H su\_veda\'mu\_sriya\_M vasu\_ yaM tvaM hi\_noShi\_ martya\'m ..
##8.004.17a##  vemi\' tvA pUShannR^i\_~njase\_ vemi\_ stota\'va AghR^iNe .
##8.004.17c##  na tasya\' ve\_myara\'Na\_M hi tadva\'so stu\_She pa\_jrAya\_ sAmne\' ..
##8.004.18a##  parA\_ gAvo\_ yava\'sa\_M kachchi\'dAghR^iNe\_ nitya\_M rekNo\' amartya .
##8.004.18c##  a\_smAka\'M pUShannavi\_tA shi\_vo bha\'va\_ maMhi\'ShTho\_ vAja\'sAtaye ..
##8.004.19a##  sthU\_raM rAdha\'H sha\_tAshva\'M kuru\_~Ngasya\_ divi\'ShTiShu .
##8.004.19c##  rAj~na\'stve\_Shasya\' su\_bhaga\'sya rA\_tiShu\' tu\_rvashe\'Shvamanmahi ..
##8.004.20a##  dhI\_bhiH sA\_tAni\' kA\_Nvasya\' vA\_jina\'H pri\_yame\'dhaira\_bhidyu\'bhiH .
##8.004.20c##  Sha\_ShTiM sa\_hasrAnu\_ nirma\'jAmaje\_ niryU\_thAni\_ gavA\_mR^iShi\'H ..
##8.004.21a##  vR^i\_kShAshchi\'nme abhipi\_tve a\'rAraNuH .
##8.004.21c##  gAM bha\'janta me\_hanAshva\'M bhajanta me\_hanA\' ..
##8.005.01a##  dU\_rAdi\_heva\_ yatsa\_tya\'ru\_Napsu\_rashi\'shvitat .
##8.005.01c##  vi bhA\_nuM vi\_shvadhA\'tanat ..
##8.005.02a##  nR^i\_vadda\'srA mano\_yujA\_ rathe\'na pR^ithu\_pAja\'sA .
##8.005.02c##  sache\'the ashvino\_Shasa\'m ..
##8.005.03a##  yu\_vAbhyA\'M vAjinIvasU\_ prati\_ stomA\' adR^ikShata .
##8.005.03c##  vAcha\'M dU\_to yatho\'hiShe ..
##8.005.04a##  pu\_ru\_pri\_yA Na\' U\_taye\' puruma\_ndrA pu\'rU\_vasU\' .
##8.005.04c##  stu\_She kaNvA\'so a\_shvinA\' ..
##8.005.05a##  maMhi\'ShThA vAja\_sAta\'me\_Shaya\'ntA shu\_bhaspatI\' .
##8.005.05c##  gantA\'rA dA\_shuSho\' gR^i\_ham ..
##8.005.06a##  tA su\'de\_vAya\' dA\_shuShe\' sume\_dhAmavi\'tAriNIm .
##8.005.06c##  ghR^i\_tairgavyU\'timukShatam ..
##8.005.07a##  A na\_H stoma\_mupa\' dra\_vattUya\'M shye\_nebhi\'rA\_shubhi\'H .
##8.005.07c##  yA\_tamashve\'bhirashvinA ..
##8.005.08a##  yebhi\'sti\_sraH pa\'rA\_vato\' di\_vo vishvA\'ni rocha\_nA .
##8.005.08c##  trI.Nra\_ktUnpa\'ri\_dIya\'thaH ..
##8.005.09a##  u\_ta no\_ goma\'tI\_riSha\' u\_ta sA\_tIra\'harvidA .
##8.005.09c##  vi pa\_thaH sA\_taye\' sitam ..
##8.005.10a##  A no\_ goma\'ntamashvinA su\_vIra\'M su\_ratha\'M ra\_yim .
##8.005.10c##  vo\_LhamashvA\'vatI\_riSha\'H ..
##8.005.11a##  vA\_vR^i\_dhA\_nA shu\'bhaspatI dasrA\_ hira\'NyavartanI .
##8.005.11c##  piba\'taM so\_myaM madhu\' ..
##8.005.12a##  a\_smabhya\'M vAjinIvasU ma\_ghava\'dbhyashcha sa\_pratha\'H .
##8.005.12c##  Cha\_rdirya\'nta\_madA\'bhyam ..
##8.005.13a##  ni Shu brahma\_ janA\'nA\_M yAvi\'ShTa\_M tUya\_mA ga\'tam .
##8.005.13c##  mo Shva1\_\'nyA.N upA\'ratam ..
##8.005.14a##  a\_sya pi\'batamashvinA yu\_vaM mada\'sya\_ chAru\'NaH .
##8.005.14c##  madhvo\' rA\_tasya\' dhiShNyA ..
##8.005.15a##  a\_sme A va\'hataM ra\_yiM sha\_tava\'ntaM saha\_sriNa\'m .
##8.005.15c##  pu\_ru\_kShuM vi\_shvadhA\'yasam ..
##8.005.16a##  pu\_ru\_trA chi\_ddhi vA\'M narA vi\_hvaya\'nte manI\_ShiNa\'H .
##8.005.16c##  vA\_ghadbhi\'rashvi\_nA ga\'tam ..
##8.005.17a##  janA\'so vR^i\_ktaba\'rhiSho ha\_viShma\'nto ara\_MkR^ita\'H .
##8.005.17c##  yu\_vAM ha\'vante ashvinA ..
##8.005.18a##  a\_smAka\'ma\_dya vA\'ma\_yaM stomo\_ vAhi\'ShTho\_ anta\'maH .
##8.005.18c##  yu\_vAbhyA\'M bhUtvashvinA ..
##8.005.19a##  yo ha\' vA\_M madhu\'no\_ dR^iti\_rAhi\'to ratha\_charSha\'Ne .
##8.005.19c##  tata\'H pibatamashvinA ..
##8.005.20a##  tena\' no vAjinIvasU\_ pashve\' to\_kAya\_ shaM gave\' .
##8.005.20c##  vaha\'ta\_M pIva\'rI\_riSha\'H ..
##8.005.21a##  u\_ta no\' di\_vyA iSha\' u\_ta sindhU\'.NraharvidA .
##8.005.21c##  apa\_ dvAre\'va varShathaH ..
##8.005.22a##  ka\_dA vA\'M tau\_gryo vi\'dhatsamu\_dre ja\'hi\_to na\'rA .
##8.005.22c##  yadvA\_M ratho\_ vibhi\_ShpatA\'t ..
##8.005.23a##  yu\_vaM kaNvA\'ya nAsatyA\_ R^ipi\'riptAya ha\_rmye .
##8.005.23c##  shashva\'dU\_tIrda\'shasyathaH ..
##8.005.24a##  tAbhi\_rA yA\'tamU\_tibhi\_rnavya\'sIbhiH susha\_stibhi\'H .
##8.005.24c##  yadvA\'M vR^iShaNvasU hu\_ve ..
##8.005.25a##  yathA\' chi\_tkaNva\_mAva\'taM pri\_yame\'dhamupastu\_tam .
##8.005.25c##  atri\'M shi\_~njAra\'mashvinA ..
##8.005.26a##  yatho\_ta kR^itvye\_ dhane\_M.ashuM goShva\_gastya\'m .
##8.005.26c##  yathA\_ vAje\'Shu\_ sobha\'rim ..
##8.005.27a##  e\_tAva\'dvAM vR^iShaNvasU\_ ato\' vA\_ bhUyo\' ashvinA .
##8.005.27c##  gR^i\_Nanta\'H su\_mnamI\'mahe ..
##8.005.28a##  ratha\_M hira\'Nyavandhura\_M hira\'NyAbhIshumashvinA .
##8.005.28c##  A hi sthAtho\' divi\_spR^isha\'m ..
##8.005.29a##  hi\_ra\_NyayI\' vA\_M rabhi\'rI\_ShA akSho\' hira\_Nyaya\'H .
##8.005.29c##  u\_bhA cha\_krA hi\'ra\_NyayA\' ..
##8.005.30a##  tena\' no vAjinIvasU parA\_vata\'shchi\_dA ga\'tam .
##8.005.30c##  upe\_mAM su\'ShTu\_tiM mama\' ..
##8.005.31a##  A va\'hethe parA\_kAtpU\_rvIra\_shnantA\'vashvinA .
##8.005.31c##  iSho\_ dAsI\'ramartyA ..
##8.005.32a##  A no\' dyu\_mnairA shravo\'bhi\_rA rA\_yA yA\'tamashvinA .
##8.005.32c##  puru\'shchandrA\_ nAsa\'tyA ..
##8.005.33a##  eha vA\'M pruShi\_tapsa\'vo\_ vayo\' vahantu pa\_rNina\'H .
##8.005.33c##  achChA\' svadhva\_raM jana\'m ..
##8.005.34a##  ratha\'M vA\_manu\'gAyasa\_M ya i\_ShA varta\'te sa\_ha .
##8.005.34c##  na cha\_krama\_bhi bA\'dhate ..
##8.005.35a##  hi\_ra\_Nyaye\'na\_ rathe\'na dra\_vatpA\'Nibhi\_rashvai\'H .
##8.005.35c##  dhIja\'vanA\_ nAsa\'tyA ..
##8.005.36a##  yu\_vaM mR^i\_gaM jA\'gR^i\_vAMsa\_M svada\'tho vA vR^iShaNvasU .
##8.005.36c##  tA na\'H pR^i~Nktami\_ShA ra\_yim ..
##8.005.37a##  tA me\' ashvinA sanI\_nAM vi\_dyAta\_M navA\'nAm .
##8.005.37c##  yathA\' chichchai\_dyaH ka\_shuH sha\_tamuShTrA\'nA\_M dada\'tsa\_hasrA\_ dasha\_ gonA\'m ..
##8.005.38a##  yo me\_ hira\'NyasaMdR^isho\_ dasha\_ rAj~no\_ ama\'Mhata .
##8.005.38c##  a\_dha\_spa\_dA ichchai\_dyasya\' kR^i\_ShTaya\'shcharma\_mnA a\_bhito\_ janA\'H ..
##8.005.39a##  mAki\'re\_nA pa\_thA gA\_dyene\_me yanti\' che\_daya\'H .
##8.005.39c##  a\_nyo netsU\_riroha\'te bhUri\_dAva\'ttaro\_ jana\'H ..
##8.006.01a##  ma\_hA.N indro\_ ya oja\'sA pa\_rjanyo\' vR^iShTi\_mA.N i\'va .
##8.006.01c##  stomai\'rva\_tsasya\' vAvR^idhe ..
##8.006.02a##  pra\_jAmR^i\_tasya\_ pipra\'ta\_H pra yadbhara\'nta\_ vahna\'yaH .
##8.006.02c##  viprA\' R^i\_tasya\_ vAha\'sA ..
##8.006.03a##  kaNvA\_ indra\_M yadakra\'ta\_ stomai\'rya\_j~nasya\_ sAdha\'nam .
##8.006.03c##  jA\_mi bru\'vata\_ Ayu\'dham ..
##8.006.04a##  sama\'sya ma\_nyave\_ visho\_ vishvA\' namanta kR^i\_ShTaya\'H .
##8.006.04c##  sa\_mu\_drAye\'va\_ sindha\'vaH ..
##8.006.05a##  oja\_stada\'sya titviSha u\_bhe yatsa\_mava\'rtayat .
##8.006.05c##  indra\_shcharme\'va\_ roda\'sI ..
##8.006.06a##  vi chi\'dvR^i\_trasya\_ dodha\'to\_ vajre\'Na sha\_tapa\'rvaNA .
##8.006.06c##  shiro\' bibheda vR^i\_ShNinA\' ..
##8.006.07a##  i\_mA a\_bhi pra No\'numo vi\_pAmagre\'Shu dhI\_taya\'H .
##8.006.07c##  a\_gneH sho\_chirna di\_dyuta\'H ..
##8.006.08a##  guhA\' sa\_tIrupa\_ tmanA\_ pra yachChocha\'nta dhI\_taya\'H .
##8.006.08c##  kaNvA\' R^i\_tasya\_ dhAra\'yA ..
##8.006.09a##  pra tami\'ndra nashImahi ra\_yiM goma\'ntama\_shvina\'m .
##8.006.09c##  pra brahma\' pU\_rvachi\'ttaye ..
##8.006.10a##  a\_hamiddhi pi\_tuShpari\' me\_dhAmR^i\_tasya\' ja\_grabha\' .
##8.006.10c##  a\_haM sUrya\' ivAjani ..
##8.006.11a##  a\_haM pra\_tnena\_ manma\'nA\_ gira\'H shumbhAmi kaNva\_vat .
##8.006.11c##  yenendra\_H shuShma\_midda\_dhe ..
##8.006.12a##  ye tvAmi\'ndra\_ na tu\'ShTu\_vurR^iSha\'yo\_ ye cha\' tuShTu\_vuH .
##8.006.12c##  mamedva\'rdhasva\_ suShTu\'taH ..
##8.006.13a##  yada\'sya ma\_nyuradhva\'nI\_dvi vR^i\_traM pa\'rva\_sho ru\_jan .
##8.006.13c##  a\_paH sa\'mu\_dramaira\'yat ..
##8.006.14a##  ni shuShNa\' indra dharNa\_siM vajra\'M jaghantha\_ dasya\'vi .
##8.006.14c##  vR^iShA\_ hyu\'gra shR^iNvi\_She ..
##8.006.15a##  na dyAva\_ indra\_moja\'sA\_ nAntari\'kShANi va\_jriNa\'m .
##8.006.15c##  na vi\'vyachanta\_ bhUma\'yaH ..
##8.006.16a##  yasta\' indra ma\_hIra\_paH sta\'bhU\_yamA\'na\_ Asha\'yat .
##8.006.16c##  ni taM padyA\'su shishnathaH ..
##8.006.17a##  ya i\_me roda\'sI ma\_hI sa\'mI\_chI sa\_maja\'grabhIt .
##8.006.17c##  tamo\'bhirindra\_ taM gu\'haH ..
##8.006.18a##  ya i\'ndra\_ yata\'yastvA\_ bhR^iga\'vo\_ ye cha\' tuShTu\_vuH .
##8.006.18c##  mamedu\'gra shrudhI\_ hava\'m ..
##8.006.19a##  i\_mAsta\' indra\_ pR^ishna\'yo ghR^i\_taM du\'hata A\_shira\'m .
##8.006.19c##  e\_nAmR^i\_tasya\' pi\_pyuShI\'H ..
##8.006.20a##  yA i\'ndra pra\_sva\'stvA\_sA garbha\_macha\'kriran .
##8.006.20c##  pari\_ dharme\'va\_ sUrya\'m ..
##8.006.21a##  tvAmichCha\'vasaspate\_ kaNvA\' u\_kthena\' vAvR^idhuH .
##8.006.21c##  tvAM su\_tAsa\_ inda\'vaH ..
##8.006.22a##  tavedi\'ndra\_ praNI\'tiShU\_ta prasha\'stiradrivaH .
##8.006.22c##  ya\_j~no vi\'tanta\_sAyya\'H ..
##8.006.23a##  A na\' indra ma\_hImiSha\_M pura\_M na da\'rShi\_ goma\'tIm .
##8.006.23c##  u\_ta pra\_jAM su\_vIrya\'m ..
##8.006.24a##  u\_ta tyadA\_shvashvya\_M yadi\'ndra\_ nAhu\'ShI\_ShvA .
##8.006.24c##  agre\' vi\_kShu pra\_dIda\'yat ..
##8.006.25a##  a\_bhi vra\_jaM na ta\'tniShe\_ sUra\' upA\_kacha\'kShasam .
##8.006.25c##  yadi\'ndra mR^i\_LayA\'si naH ..
##8.006.26a##  yada\_~Nga ta\'viShI\_yasa\_ indra\' pra\_rAja\'si kShi\_tIH .
##8.006.26c##  ma\_hA.N a\'pA\_ra oja\'sA ..
##8.006.27a##  taM tvA\' ha\_viShma\'tI\_rvisha\_ upa\' bruvata U\_taye\' .
##8.006.27c##  u\_ru\_jraya\'sa\_mindu\'bhiH ..
##8.006.28a##  u\_pa\_hva\_re gi\'rI\_NAM sa\'Mga\_the cha\' na\_dInA\'m .
##8.006.28c##  dhi\_yA vipro\' ajAyata ..
##8.006.29a##  ata\'H samu\_dramu\_dvata\'shchiki\_tvA.N ava\' pashyati .
##8.006.29c##  yato\' vipA\_na eja\'ti ..
##8.006.30a##  Aditpra\_tnasya\_ reta\'so\_ jyoti\'Shpashyanti vAsa\_ram .
##8.006.30c##  pa\_ro yadi\_dhyate\' di\_vA ..
##8.006.31a##  kaNvA\'sa indra te ma\_tiM vishve\' vardhanti\_ pauMsya\'m .
##8.006.31c##  u\_to sha\'viShTha\_ vR^iShNya\'m ..
##8.006.32a##  i\_mAM ma\' indra suShTu\_tiM ju\_Shasva\_ pra su mAma\'va .
##8.006.32c##  u\_ta pra va\'rdhayA ma\_tim ..
##8.006.33a##  u\_ta bra\'hma\_NyA va\_yaM tubhya\'M pravR^iddha vajrivaH .
##8.006.33c##  viprA\' atakShma jI\_vase\' ..
##8.006.34a##  a\_bhi kaNvA\' anUSha\_tApo\_ na pra\_vatA\' ya\_tIH .
##8.006.34c##  indra\_M vana\'nvatI ma\_tiH ..
##8.006.35a##  indra\'mu\_kthAni\' vAvR^idhuH samu\_drami\'va\_ sindha\'vaH .
##8.006.35c##  anu\'ttamanyuma\_jara\'m ..
##8.006.36a##  A no\' yAhi parA\_vato\_ hari\'bhyAM harya\_tAbhyA\'m .
##8.006.36c##  i\_mami\'ndra su\_taM pi\'ba ..
##8.006.37a##  tvAmidvR^i\'trahantama\_ janA\'so vR^i\_ktaba\'rhiShaH .
##8.006.37c##  hava\'nte\_ vAja\'sAtaye ..
##8.006.38a##  anu\' tvA\_ roda\'sI u\_bhe cha\_kraM na va\_rtyeta\'sham .
##8.006.38c##  anu\' suvA\_nAsa\_ inda\'vaH ..
##8.006.39a##  manda\'svA\_ su sva\'rNara u\_tendra\' sharya\_NAva\'ti .
##8.006.39c##  matsvA\_ viva\'svato ma\_tI ..
##8.006.40a##  vA\_vR^i\_dhA\_na upa\_ dyavi\_ vR^iShA\' va\_jrya\'roravIt .
##8.006.40c##  vR^i\_tra\_hA so\'ma\_pAta\'maH ..
##8.006.41a##  R^iShi\_rhi pU\'rva\_jA asyeka\_ IshA\'na\_ oja\'sA .
##8.006.41c##  indra\' choShkU\_yase\_ vasu\' ..
##8.006.42a##  a\_smAka\'M tvA su\_tA.N upa\' vI\_tapR^i\'ShThA a\_bhi praya\'H .
##8.006.42c##  sha\_taM va\'hantu\_ hara\'yaH ..
##8.006.43a##  i\_mAM su pU\_rvyAM dhiya\_M madho\'rghR^i\_tasya\' pi\_pyuShI\'m .
##8.006.43c##  kaNvA\' u\_kthena\' vAvR^idhuH ..
##8.006.44a##  indra\_midvima\'hInA\_M medhe\' vR^iNIta\_ martya\'H .
##8.006.44c##  indra\'M sani\_ShyurU\_taye\' ..
##8.006.45a##  a\_rvA~ncha\'M tvA puruShTuta pri\_yame\'dhastutA\_ harI\' .
##8.006.45c##  so\_ma\_peyA\'ya vakShataH ..
##8.006.46a##  sha\_tama\_haM ti\_rindi\'re sa\_hasra\_M parshA\_vA da\'de .
##8.006.46c##  rAdhA\'Msi\_ yAdvA\'nAm ..
##8.006.47a##  trINi\' sha\_tAnyarva\'tAM sa\_hasrA\_ dasha\_ gonA\'m .
##8.006.47c##  da\_duShpa\_jrAya\_ sAmne\' ..
##8.006.48a##  udA\'naT kaku\_ho diva\_muShTrA\'~nchatu\_ryujo\_ dada\'t .
##8.006.48c##  shrava\'sA\_ yAdva\_M jana\'m ..
##8.007.01a##  pra yadva\'stri\_ShTubha\_miSha\_M maru\'to\_ vipro\_ akSha\'rat .
##8.007.01c##  vi parva\'teShu rAjatha ..
##8.007.02a##  yada\_~Nga ta\'viShIyavo\_ yAma\'M shubhrA\_ achi\'dhvam .
##8.007.02c##  ni parva\'tA ahAsata ..
##8.007.03a##  udI\'rayanta vA\_yubhi\'rvA\_shrAsa\_H pR^ishni\'mAtaraH .
##8.007.03c##  dhu\_kShanta\' pi\_pyuShI\_miSha\'m ..
##8.007.04a##  vapa\'nti ma\_ruto\_ miha\_M pra ve\'payanti\_ parva\'tAn .
##8.007.04c##  yadyAma\_M yAnti\' vA\_yubhi\'H ..
##8.007.05a##  ni yadyAmA\'ya vo gi\_rirni sindha\'vo\_ vidha\'rmaNe .
##8.007.05c##  ma\_he shuShmA\'ya yemi\_re ..
##8.007.06a##  yu\_ShmA.N u\_ nakta\'mU\_taye\' yu\_ShmAndivA\' havAmahe .
##8.007.06c##  yu\_ShmAnpra\'ya\_tya\'dhva\_re ..
##8.007.07a##  udu\_ tye a\'ru\_Napsa\'vashchi\_trA yAme\'bhirIrate .
##8.007.07c##  vA\_shrA adhi\_ ShNunA\' di\_vaH ..
##8.007.08a##  sR^i\_janti\' ra\_shmimoja\'sA\_ panthA\_M sUryA\'ya\_ yAta\'ve .
##8.007.08c##  te bhA\_nubhi\_rvi ta\'sthire ..
##8.007.09a##  i\_mAM me\' maruto\_ gira\'mi\_maM stoma\'mR^ibhukShaNaH .
##8.007.09c##  i\_maM me\' vanatA\_ hava\'m ..
##8.007.10a##  trINi\_ sarA\'Msi\_ pR^ishna\'yo dudu\_hre va\_jriNe\_ madhu\' .
##8.007.10c##  utsa\_M kava\'ndhamu\_driNa\'m ..
##8.007.11a##  maru\'to\_ yaddha\' vo di\_vaH su\'mnA\_yanto\_ havA\'mahe .
##8.007.11c##  A tU na\_ upa\' gantana ..
##8.007.12a##  yU\_yaM hi ShThA su\'dAnavo\_ rudrA\' R^ibhukShaNo\_ dame\' .
##8.007.12c##  u\_ta prache\'taso\_ made\' ..
##8.007.13a##  A no\' ra\_yiM ma\'da\_chyuta\'M puru\_kShuM vi\_shvadhA\'yasam .
##8.007.13c##  iya\'rtA maruto di\_vaH ..
##8.007.14a##  adhI\'va\_ yadgi\'rI\_NAM yAma\'M shubhrA\_ achi\'dhvam .
##8.007.14c##  su\_vA\_nairma\'ndadhva\_ indu\'bhiH ..
##8.007.15a##  e\_tAva\'tashchideShAM su\_mnaM bhi\'kSheta\_ martya\'H .
##8.007.15c##  adA\'bhyasya\_ manma\'bhiH ..
##8.007.16a##  ye dra\_psA i\'va\_ roda\'sI\_ dhama\_ntyanu\' vR^i\_ShTibhi\'H .
##8.007.16c##  utsa\'M du\_hanto\_ akShi\'tam ..
##8.007.17a##  udu\' svA\_nebhi\'rIrata\_ udrathai\_rudu\' vA\_yubhi\'H .
##8.007.17c##  utstomai\_H pR^ishni\'mAtaraH ..
##8.007.18a##  yenA\_va tu\_rvasha\_M yadu\_M yena\_ kaNva\'M dhana\_spR^ita\'m .
##8.007.18c##  rA\_ye su tasya\' dhImahi ..
##8.007.19a##  i\_mA u\' vaH sudAnavo ghR^i\_taM na pi\_pyuShI\_riSha\'H .
##8.007.19c##  vardhA\'nkA\_Nvasya\_ manma\'bhiH ..
##8.007.20a##  kva\' nU\_naM su\'dAnavo\_ mada\'thA vR^iktabarhiShaH .
##8.007.20c##  bra\_hmA ko va\'H saparyati ..
##8.007.21a##  na\_hi Shma\_ yaddha\' vaH pu\_rA stome\'bhirvR^iktabarhiShaH .
##8.007.21c##  shardhA\'.N R^i\_tasya\_ jinva\'tha ..
##8.007.22a##  samu\_ tye ma\'ha\_tIra\_paH saM kSho\_NI samu\_ sUrya\'m .
##8.007.22c##  saM vajra\'M parva\_sho da\'dhuH ..
##8.007.23a##  vi vR^i\_traM pa\'rva\_sho ya\'yu\_rvi parva\'tA.N arA\_jina\'H .
##8.007.23c##  cha\_krA\_NA vR^iShNi\_ pauMsya\'m ..
##8.007.24a##  anu\' tri\_tasya\_ yudhya\'ta\_H shuShma\'mAvannu\_ta kratu\'m .
##8.007.24c##  anvindra\'M vR^itra\_tUrye\' ..
##8.007.25a##  vi\_dyuddha\'stA a\_bhidya\'va\_H shiprA\'H shI\_rShanhi\'ra\_NyayI\'H .
##8.007.25c##  shu\_bhrA vya\'~njata shri\_ye ..
##8.007.26a##  u\_shanA\_ yatpa\'rA\_vata\' u\_kShNo randhra\_mayA\'tana .
##8.007.26c##  dyaurna cha\'kradadbhi\_yA ..
##8.007.27a##  A no\' ma\_khasya\' dA\_vane.ashvai\_rhira\'NyapANibhiH .
##8.007.27c##  devA\'sa\_ upa\' gantana ..
##8.007.28a##  yade\'ShA\_M pR^iSha\'tI\_ rathe\_ praShTi\_rvaha\'ti\_ rohi\'taH .
##8.007.28c##  yAnti\' shu\_bhrA ri\_Nanna\_paH ..
##8.007.29a##  su\_Shome\' sharya\_NAva\'tyArjI\_ke pa\_styA\'vati .
##8.007.29c##  ya\_yurnicha\'krayA\_ nara\'H ..
##8.007.30a##  ka\_dA ga\'chChAtha maruta i\_tthA vipra\_M hava\'mAnam .
##8.007.30c##  mA\_rDI\_kebhi\_rnAdha\'mAnam ..
##8.007.31a##  kaddha\' nU\_naM ka\'dhapriyo\_ yadindra\_maja\'hAtana .
##8.007.31c##  ko va\'H sakhi\_tva o\'hate ..
##8.007.32a##  sa\_ho Shu No\_ vajra\'hastai\_H kaNvA\'so a\_gniM ma\_rudbhi\'H .
##8.007.32c##  stu\_She hira\'NyavAshIbhiH ..
##8.007.33a##  o Shu vR^iShNa\_H praya\'jyU\_nA navya\'se suvi\_tAya\' .
##8.007.33c##  va\_vR^i\_tyAM chi\_travA\'jAn ..
##8.007.34a##  gi\_raya\'shchi\_nni ji\'hate\_ parshA\'nAso\_ manya\'mAnAH .
##8.007.34c##  parva\'tAshchi\_nni ye\'mire ..
##8.007.35a##  AkShNa\_yAvA\'no vahantya\_ntari\'kSheNa\_ pata\'taH .
##8.007.35c##  dhAtA\'raH stuva\_te vaya\'H ..
##8.007.36a##  a\_gnirhi jAni\' pU\_rvyashChando\_ na sUro\' a\_rchiShA\' .
##8.007.36c##  te bhA\_nubhi\_rvi ta\'sthire ..
##8.008.01a##  A no\_ vishvA\'bhirU\_tibhi\_rashvi\'nA\_ gachCha\'taM yu\_vam .
##8.008.01c##  dasrA\_ hira\'NyavartanI\_ piba\'taM so\_myaM madhu\' ..
##8.008.02a##  A nU\_naM yA\'tamashvinA\_ rathe\'na\_ sUrya\'tvachA .
##8.008.02c##  bhujI\_ hira\'NyapeshasA\_ kavI\_ gambhI\'rachetasA ..
##8.008.03a##  A yA\'ta\_M nahu\'Sha\_sparyAntari\'kShAtsuvR^i\_ktibhi\'H .
##8.008.03c##  pibA\'tho ashvinA\_ madhu\_ kaNvA\'nA\_M sava\'ne su\_tam ..
##8.008.04a##  A no\' yAtaM di\_vasparyAntari\'kShAdadhapriyA .
##8.008.04c##  pu\_traH kaNva\'sya vAmi\_ha su\_ShAva\' so\_myaM madhu\' ..
##8.008.05a##  A no\' yAta\_mupa\'shru\_tyashvi\'nA\_ soma\'pItaye .
##8.008.05c##  svAhA\_ stoma\'sya vardhanA\_ pra ka\'vI dhI\_tibhi\'rnarA ..
##8.008.06a##  yachchi\_ddhi vA\'M pu\_ra R^iSha\'yo juhU\_re.ava\'se narA .
##8.008.06c##  A yA\'tamashvi\_nA ga\'ta\_mupe\_mAM su\'ShTu\_tiM mama\' ..
##8.008.07a##  di\_vashchi\'drocha\_nAdadhyA no\' gantaM svarvidA .
##8.008.07c##  dhI\_bhirva\'tsaprachetasA\_ stome\'bhirhavanashrutA ..
##8.008.08a##  kima\_nye paryA\'sate\_.asmatstome\'bhira\_shvinA\' .
##8.008.08c##  pu\_traH kaNva\'sya vA\_mR^iShi\'rgI\_rbhirva\_tso a\'vIvR^idhat ..
##8.008.09a##  A vA\_M vipra\' i\_hAva\_se.ahva\_tstome\'bhirashvinA .
##8.008.09c##  ari\'prA\_ vR^itra\'hantamA\_ tA no\' bhUtaM mayo\_bhuvA\' ..
##8.008.10a##  A yadvA\_M yoSha\'NA\_ ratha\_mati\'ShThadvAjinIvasU .
##8.008.10c##  vishvA\'nyashvinA yu\_vaM pra dhI\_tAnya\'gachChatam ..
##8.008.11a##  ata\'H sa\_hasra\'nirNijA\_ rathe\_nA yA\'tamashvinA .
##8.008.11c##  va\_tso vA\_M madhu\'ma\_dvacho.asha\'MsItkA\_vyaH ka\_viH ..
##8.008.12a##  pu\_ru\_ma\_ndrA pu\'rU\_vasU\' mano\_tarA\' rayI\_NAm .
##8.008.12c##  stoma\'M me a\_shvinA\'vi\_mama\_bhi vahnI\' anUShAtAm ..
##8.008.13a##  A no\_ vishvA\'nyashvinA dha\_ttaM rAdhA\_Msyahra\'yA .
##8.008.13c##  kR^i\_taM na\' R^i\_tviyA\'vato\_ mA no\' rIradhataM ni\_de ..
##8.008.14a##  yannA\'satyA parA\_vati\_ yadvA\_ stho adhyamba\'re .
##8.008.14c##  ata\'H sa\_hasra\'nirNijA\_ rathe\_nA yA\'tamashvinA ..
##8.008.15a##  yo vA\'M nAsatyA\_vR^iShi\'rgI\_rbhirva\_tso avI\'vR^idhat .
##8.008.15c##  tasmai\' sa\_hasra\'nirNija\_miSha\'M dhattaM ghR^ita\_shchuta\'m ..
##8.008.16a##  prAsmA\_ Urja\'M ghR^ita\_shchuta\_mashvi\'nA\_ yachCha\'taM yu\_vam .
##8.008.16c##  yo vA\'M su\_mnAya\' tu\_ShTava\'dvasU\_yAddA\'nunaspatI ..
##8.008.17a##  A no\' gantaM rishAdase\_maM stoma\'M purubhujA .
##8.008.17c##  kR^i\_taM na\'H su\_shriyo\' nare\_mA dA\'tama\_bhiShTa\'ye ..
##8.008.18a##  A vA\_M vishvA\'bhirU\_tibhi\'H pri\_yame\'dhA ahUShata .
##8.008.18c##  rAja\'ntAvadhva\_rANA\_mashvi\'nA\_ yAma\'hUtiShu ..
##8.008.19a##  A no\' gantaM mayo\_bhuvAshvi\'nA sha\_mbhuvA\' yu\_vam .
##8.008.19c##  yo vA\'M vipanyU dhI\_tibhi\'rgI\_rbhirva\_tso avI\'vR^idhat ..
##8.008.20a##  yAbhi\_H kaNva\_M medhA\'tithi\_M yAbhi\_rvasha\_M dasha\'vrajam .
##8.008.20c##  yAbhi\_rgosha\'rya\_mAva\'ta\_M tAbhi\'rno.avataM narA ..
##8.008.21a##  yAbhi\'rnarA tra\_sada\'syu\_mAva\'ta\_M kR^itvye\_ dhane\' .
##8.008.21c##  tAbhi\_H Shva1\_\'smA.N a\'shvinA\_ prAva\'ta\_M vAja\'sAtaye ..
##8.008.22a##  pra vA\_M stomA\'H suvR^i\_ktayo\_ giro\' vardhantvashvinA .
##8.008.22c##  puru\'trA\_ vR^itra\'hantamA\_ tA no\' bhUtaM puru\_spR^ihA\' ..
##8.008.23a##  trINi\' pa\_dAnya\_shvino\'rA\_viH sAnti\_ guhA\' pa\_raH .
##8.008.23c##  ka\_vI R^i\_tasya\_ patma\'bhira\_rvAgjI\_vebhya\_spari\' ..
##8.009.01a##  A nU\_nama\'shvinA yu\_vaM va\_tsasya\' ganta\_mava\'se .
##8.009.01c##  prAsmai\' yachChatamavR^i\_kaM pR^i\_thu chCha\_rdiryu\'yu\_taM yA arA\'tayaH ..
##8.009.02a##  yada\_ntari\'kShe\_ yaddi\_vi yatpa~ncha\_ mAnu\'ShA\_.N anu\' .
##8.009.02c##  nR^i\_mNaM taddha\'ttamashvinA ..
##8.009.03a##  ye vA\_M daMsA\'MsyashvinA\_ viprA\'saH parimAmR^i\_shuH .
##8.009.03c##  e\_vetkA\_Nvasya\' bodhatam ..
##8.009.04a##  a\_yaM vA\'M gha\_rmo a\'shvinA\_ stome\'na\_ pari\' Shichyate .
##8.009.04c##  a\_yaM somo\_ madhu\'mAnvAjinIvasU\_ yena\' vR^i\_traM chike\'tathaH ..
##8.009.05a##  yada\_psu yadvana\_spatau\_ yadoSha\'dhIShu purudaMsasA kR^i\_tam .
##8.009.05c##  tena\' mAviShTamashvinA ..
##8.009.06a##  yannA\'satyA bhura\_Nyatho\_ yadvA\' deva bhiSha\_jyatha\'H .
##8.009.06c##  a\_yaM vA\'M va\_tso ma\_tibhi\_rna vi\'ndhate ha\_viShma\'nta\_M hi gachCha\'thaH ..
##8.009.07a##  A nU\_nama\_shvino\_rR^iShi\_H stoma\'M chiketa vA\_mayA\' .
##8.009.07c##  A soma\_M madhu\'mattamaM gha\_rmaM si\'~nchA\_datha\'rvaNi ..
##8.009.08a##  A nU\_naM ra\_ghuva\'rtani\_M ratha\'M tiShThAtho ashvinA .
##8.009.08c##  A vA\_M stomA\' i\_me mama\_ nabho\_ na chu\'chyavIrata ..
##8.009.09a##  yada\_dya vA\'M nAsatyo\_kthairA\'chuchyuvI\_mahi\' .
##8.009.09c##  yadvA\_ vANI\'bhirashvine\_vetkA\_Nvasya\' bodhatam ..
##8.009.10a##  yadvA\'M ka\_kShIvA\'.N u\_ta yadvya\'shva\_ R^iShi\_ryadvA\'M dI\_rghata\'mA ju\_hAva\' .
##8.009.10c##  pR^ithI\_ yadvA\'M vai\_nyaH sAda\'neShve\_vedato\' ashvinA chetayethAm ..
##8.009.11a##  yA\_taM Cha\'rdi\_ShpA u\_ta na\'H para\_spA bhU\_taM ja\'ga\_tpA u\_ta na\'stanU\_pA .
##8.009.11c##  va\_rtisto\_kAya\_ tana\'yAya yAtam ..
##8.009.12a##  yadindre\'Na sa\_ratha\'M yA\_tho a\'shvinA\_ yadvA\' vA\_yunA\_ bhava\'tha\_H samo\'kasA .
##8.009.12c##  yadA\'di\_tyebhi\'rR^i\_bhubhi\'H sa\_joSha\'sA\_ yadvA\_ viShNo\'rvi\_krama\'NeShu\_ tiShTha\'thaH ..
##8.009.13a##  yada\_dyAshvinA\'va\_haM hu\_veya\_ vAja\'sAtaye .
##8.009.13c##  yatpR^i\_tsu tu\_rvaNe\_ saha\_stachChreShTha\'ma\_shvino\_rava\'H ..
##8.009.14a##  A nU\_naM yA\'tamashvine\_mA ha\_vyAni\' vAM hi\_tA .
##8.009.14c##  i\_me somA\'so\_ adhi\' tu\_rvashe\_ yadA\'vi\_me kaNve\'Shu vA\_matha\' ..
##8.009.15a##  yannA\'satyA parA\_ke a\'rvA\_ke asti\' bheSha\_jam .
##8.009.15c##  tena\' nU\_naM vi\'ma\_dAya\' prachetasA Cha\_rdirva\_tsAya\' yachChatam ..
##8.009.16a##  abhu\'tsyu\_ pra de\_vyA sA\_kaM vA\_chAhama\_shvino\'H .
##8.009.16c##  vyA\'varde\_vyA ma\_tiM vi rA\_tiM martye\'bhyaH ..
##8.009.17a##  pra bo\'dhayoSho a\_shvinA\_ pra de\'vi sUnR^ite mahi .
##8.009.17c##  pra ya\'j~nahotarAnu\_Shakpra madA\'ya\_ shravo\' bR^i\_hat ..
##8.009.18a##  yadu\'Sho\_ yAsi\' bhA\_nunA\_ saM sUrye\'Na rochase .
##8.009.18c##  A hA\_yama\_shvino\_ ratho\' va\_rtiryA\'ti nR^i\_pAyya\'m ..
##8.009.19a##  yadApI\'tAso a\_Mshavo\_ gAvo\_ na du\_hra Udha\'bhiH .
##8.009.19c##  yadvA\_ vANI\_ranU\'Shata\_ pra de\'va\_yanto\' a\_shvinA\' ..
##8.009.20a##  pra dyu\_mnAya\_ pra shava\'se\_ pra nR^i\_ShAhyA\'ya\_ sharma\'Ne .
##8.009.20c##  pra dakShA\'ya prachetasA ..
##8.009.21a##  yannU\_naM dhI\_bhira\'shvinA pi\_turyonA\' ni\_ShIda\'thaH .
##8.009.21c##  yadvA\' su\_mnebhi\'rukthyA ..
##8.010.01a##  yatstho dI\_rghapra\'sadmani\_ yadvA\_do ro\'cha\_ne di\_vaH .
##8.010.01c##  yadvA\' samu\_dre adhyAkR^i\'te gR^i\_he.ata\_ A yA\'tamashvinA ..
##8.010.02a##  yadvA\' ya\_j~naM mana\'ve sammimi\_kShathu\'re\_vetkA\_Nvasya\' bodhatam .
##8.010.02c##  bR^iha\_spati\_M vishvA\'nde\_vA.N a\_haM hu\'va\_ indrA\_viShNU\' a\_shvinA\'vAshu\_heSha\'sA ..
##8.010.03a##  tyA nva1\_\'shvinA\' huve su\_daMsa\'sA gR^i\_bhe kR^i\_tA .
##8.010.03c##  yayo\_rasti\_ pra Na\'H sa\_khyaM de\_veShvadhyApya\'m ..
##8.010.04a##  yayo\_radhi\_ pra ya\_j~nA a\'sU\_re santi\' sU\_raya\'H .
##8.010.04c##  tA ya\_j~nasyA\'dhva\_rasya\_ prache\'tasA sva\_dhAbhi\_ryA piba\'taH so\_myaM madhu\' ..
##8.010.05a##  yada\_dyAshvi\'nA\_vapA\_gyatprAkstho vA\'jinIvasU .
##8.010.05c##  yaddru\_hyavyana\'vi tu\_rvashe\_ yadau\' hu\_ve vA\_matha\_ mA ga\'tam ..
##8.010.06a##  yada\_ntari\'kShe\_ pata\'thaH purubhujA\_ yadve\_me roda\'sI\_ anu\' .
##8.010.06c##  yadvA\' sva\_dhAbhi\'radhi\_tiShTha\'tho\_ ratha\_mata\_ A yA\'tamashvinA ..
##8.011.01a##  tvama\'gne vrata\_pA a\'si de\_va A martye\_ShvA .
##8.011.01c##  tvaM ya\_j~neShvIDya\'H ..
##8.011.02a##  tvama\'si pra\_shasyo\' vi\_dathe\'Shu sahantya .
##8.011.02c##  agne\' ra\_thIra\'dhva\_rANA\'m ..
##8.011.03a##  sa tvama\_smadapa\_ dviSho\' yuyo\_dhi jA\'tavedaH .
##8.011.03c##  ade\'vIragne\_ arA\'tIH ..
##8.011.04a##  anti\' chi\_tsanta\_maha\' ya\_j~naM marta\'sya ri\_poH .
##8.011.04c##  nopa\' veShi jAtavedaH ..
##8.011.05a##  martA\_ ama\'rtyasya te\_ bhUri\_ nAma\' manAmahe .
##8.011.05c##  viprA\'so jA\_tave\'dasaH ..
##8.011.06a##  vipra\_M viprA\_so.ava\'se de\_vaM martA\'sa U\_taye\' .
##8.011.06c##  a\_gniM gI\_rbhirha\'vAmahe ..
##8.011.07a##  A te\' va\_tso mano\' yamatpara\_mAchchi\'tsa\_dhasthA\'t .
##8.011.07c##  agne\_ tvAMkA\'mayA gi\_rA ..
##8.011.08a##  pu\_ru\_trA hi sa\_dR^i~N~Nasi\_ visho\_ vishvA\_ anu\' pra\_bhuH .
##8.011.08c##  sa\_matsu\' tvA havAmahe ..
##8.011.09a##  sa\_matsva\_gnimava\'se vAja\_yanto\' havAmahe .
##8.011.09c##  vAje\'Shu chi\_trarA\'dhasam ..
##8.011.10a##  pra\_tno hi ka\_mIDyo\' adhva\_reShu\' sa\_nAchcha\_ hotA\_ navya\'shcha\_ satsi\' .
##8.011.10c##  svAM chA\'gne ta\_nva\'M pi\_praya\'svA\_smabhya\'M cha\_ saubha\'ga\_mA ya\'jasva ..
##8.012.01a##  ya i\'ndra soma\_pAta\'mo\_ mada\'H shaviShTha\_ cheta\'ti .
##8.012.01c##  yenA\_ haMsi\_ nya1\_\'triNa\_M tamI\'mahe ..
##8.012.02a##  yenA\_ dasha\'gva\_madhri\'guM ve\_paya\'nta\_M sva\'rNaram .
##8.012.02c##  yenA\' samu\_dramAvi\'thA\_ tamI\'mahe ..
##8.012.03a##  yena\_ sindhu\'M ma\_hIra\_po rathA\'.N iva pracho\_daya\'H .
##8.012.03c##  panthA\'mR^i\_tasya\_ yAta\'ve\_ tamI\'mahe ..
##8.012.04a##  i\_maM stoma\'ma\_bhiShTa\'ye ghR^i\_taM na pU\_tama\'drivaH .
##8.012.04c##  yenA\_ nu sa\_dya oja\'sA va\_vakShi\'tha ..
##8.012.05a##  i\_maM ju\'Shasva girvaNaH samu\_dra i\'va pinvate .
##8.012.05c##  indra\_ vishvA\'bhirU\_tibhi\'rva\_vakShi\'tha ..
##8.012.06a##  yo no\' de\_vaH pa\'rA\_vata\'H sakhitva\_nAya\' mAma\_he .
##8.012.06c##  di\_vo na vR^i\_ShTiM pra\_thaya\'nva\_vakShi\'tha ..
##8.012.07a##  va\_va\_kShura\'sya ke\_tavo\' u\_ta vajro\_ gabha\'styoH .
##8.012.07c##  yatsUryo\_ na roda\'sI\_ ava\'rdhayat ..
##8.012.08a##  yadi\' pravR^iddha satpate sa\_hasra\'M mahi\_ShA.N agha\'H .
##8.012.08c##  Aditta\' indri\_yaM mahi\_ pra vA\'vR^idhe ..
##8.012.09a##  indra\_H sUrya\'sya ra\_shmibhi\_rnya\'rshasA\_namo\'Shati .
##8.012.09c##  a\_gnirvane\'va sAsa\_hiH pra vA\'vR^idhe ..
##8.012.10a##  i\_yaM ta\' R^i\_tviyA\'vatI dhI\_tire\'ti\_ navI\'yasI .
##8.012.10c##  sa\_pa\_ryantI\' purupri\_yA mimI\'ta\_ it ..
##8.012.11a##  garbho\' ya\_j~nasya\' deva\_yuH kratu\'M punIta Anu\_Shak .
##8.012.11c##  stomai\_rindra\'sya vAvR^idhe\_ mimI\'ta\_ it ..
##8.012.12a##  sa\_nirmi\_trasya\' papratha\_ indra\_H soma\'sya pI\_taye\' .
##8.012.12c##  prAchI\_ vAshI\'va sunva\_te mimI\'ta\_ it ..
##8.012.13a##  yaM viprA\' u\_kthavA\'haso.abhiprama\_ndurA\_yava\'H .
##8.012.13c##  ghR^i\_taM na pi\'pya A\_sanyR^i\_tasya\_ yat ..
##8.012.14a##  u\_ta sva\_rAje\_ adi\'ti\_H stoma\_mindrA\'ya jIjanat .
##8.012.14c##  pu\_ru\_pra\_sha\_stamU\_taya\' R^i\_tasya\_ yat ..
##8.012.15a##  a\_bhi vahna\'ya U\_taye.anU\'Shata\_ prasha\'staye .
##8.012.15c##  na de\'va\_ vivra\'tA\_ harI\' R^i\_tasya\_ yat ..
##8.012.16a##  yatsoma\'mindra\_ viShNa\'vi\_ yadvA\' gha tri\_ta A\_ptye .
##8.012.16c##  yadvA\' ma\_rutsu\_ manda\'se\_ samindu\'bhiH ..
##8.012.17a##  yadvA\' shakra parA\_vati\' samu\_dre adhi\_ manda\'se .
##8.012.17c##  a\_smAka\_mitsu\_te ra\'NA\_ samindu\'bhiH ..
##8.012.18a##  yadvAsi\' sunva\_to vR^i\_dho yaja\'mAnasya satpate .
##8.012.18c##  u\_kthe vA\_ yasya\_ raNya\'si\_ samindu\'bhiH ..
##8.012.19a##  de\_vaMde\'va\_M vo.ava\'sa\_ indra\'mindraM gR^iNI\_ShaNi\' .
##8.012.19c##  adhA\' ya\_j~nAya\' tu\_rvaNe\_ vyA\'nashuH ..
##8.012.20a##  ya\_j~nebhi\'rya\_j~navA\'hasa\_M some\'bhiH soma\_pAta\'mam .
##8.012.20c##  hotrA\'bhi\_rindra\'M vAvR^idhu\_rvyA\'nashuH ..
##8.012.21a##  ma\_hIra\'sya\_ praNI\'tayaH pU\_rvIru\_ta prasha\'stayaH .
##8.012.21c##  vishvA\_ vasU\'ni dA\_shuShe\_ vyA\'nashuH ..
##8.012.22a##  indra\'M vR^i\_trAya\_ hanta\'ve de\_vAso\' dadhire pu\_raH .
##8.012.22c##  indra\_M vANI\'ranUShatA\_ samoja\'se ..
##8.012.23a##  ma\_hAnta\'M mahi\_nA va\_yaM stome\'bhirhavana\_shruta\'m .
##8.012.23c##  a\_rkaira\_bhi pra No\'numa\_H samoja\'se ..
##8.012.24a##  na yaM vi\'vi\_kto roda\'sI\_ nAntari\'kShANi va\_jriNa\'m .
##8.012.24c##  amA\_dida\'sya titviShe\_ samoja\'saH ..
##8.012.25a##  yadi\'ndra pR^ita\_nAjye\' de\_vAstvA\' dadhi\_re pu\_raH .
##8.012.25c##  Aditte\' harya\_tA harI\' vavakShatuH ..
##8.012.26a##  ya\_dA vR^i\_traM na\'dI\_vR^ita\_M shava\'sA vajri\_nnava\'dhIH .
##8.012.26c##  Aditte\' harya\_tA harI\' vavakShatuH ..
##8.012.27a##  ya\_dA te\_ viShNu\_roja\'sA\_ trINi\' pa\_dA vi\'chakra\_me .
##8.012.27c##  Aditte\' harya\_tA harI\' vavakShatuH ..
##8.012.28a##  ya\_dA te\' harya\_tA harI\' vAvR^i\_dhAte\' di\_vedi\'ve .
##8.012.28c##  Aditte\_ vishvA\_ bhuva\'nAni yemire ..
##8.012.29a##  ya\_dA te\_ mAru\'tI\_rvisha\_stubhya\'mindra niyemi\_re .
##8.012.29c##  Aditte\_ vishvA\_ bhuva\'nAni yemire ..
##8.012.30a##  ya\_dA sUrya\'ma\_muM di\_vi shu\_kraM jyoti\_radhA\'rayaH .
##8.012.30c##  Aditte\_ vishvA\_ bhuva\'nAni yemire ..
##8.012.31a##  i\_mAM ta\' indra suShTu\_tiM vipra\' iyarti dhI\_tibhi\'H .
##8.012.31c##  jA\_miM pa\_deva\_ pipra\'tI\_M prAdhva\_re ..
##8.012.32a##  yada\'sya\_ dhAma\'ni pri\_ye sa\'mIchI\_nAso\_ asva\'ran .
##8.012.32c##  nAbhA\' ya\_j~nasya\' do\_hanA\_ prAdhva\_re ..
##8.012.33a##  su\_vIrya\_M svashvya\'M su\_gavya\'mindra daddhi naH .
##8.012.33c##  hote\'va pU\_rvachi\'ttaye\_ prAdhva\_re ..
##8.013.01a##  indra\'H su\_teShu\_ some\'Shu\_ kratu\'M punIta u\_kthya\'m .
##8.013.01c##  vi\_de vR^i\_dhasya\_ dakSha\'so ma\_hAnhi ShaH ..
##8.013.02a##  sa pra\'tha\_me vyo\'mani de\_vAnA\_M sada\'ne vR^i\_dhaH .
##8.013.02c##  su\_pA\_raH su\_shrava\'stama\_H sama\'psu\_jit ..
##8.013.03a##  tama\'hve\_ vAja\'sAtaya\_ indra\_M bharA\'ya shu\_ShmiNa\'m .
##8.013.03c##  bhavA\' naH su\_mne anta\'ma\_H sakhA\' vR^i\_dhe ..
##8.013.04a##  i\_yaM ta\' indra girvaNo rA\_tiH kSha\'rati sunva\_taH .
##8.013.04c##  ma\_ndA\_no a\_sya ba\_rhiSho\_ vi rA\'jasi ..
##8.013.05a##  nU\_naM tadi\'ndra daddhi no\_ yattvA\' su\_nvanta\_ Ima\'he .
##8.013.05c##  ra\_yiM na\'shchi\_tramA bha\'rA sva\_rvida\'m ..
##8.013.06a##  sto\_tA yatte\_ vicha\'rShaNiratiprasha\_rdhaya\_dgira\'H .
##8.013.06c##  va\_yA i\_vAnu\' rohate ju\_Shanta\_ yat ..
##8.013.07a##  pra\_tna\_vajja\'nayA\_ gira\'H shR^iNu\_dhI ja\'ri\_turhava\'m .
##8.013.07c##  made\'made vavakShithA su\_kR^itva\'ne ..
##8.013.08a##  krILa\'ntyasya sU\_nR^itA\_ Apo\_ na pra\_vatA\' ya\_tIH .
##8.013.08c##  a\_yA dhi\_yA ya u\_chyate\_ pati\'rdi\_vaH ..
##8.013.09a##  u\_to pati\_rya u\_chyate\' kR^iShTI\_nAmeka\_ idva\_shI .
##8.013.09c##  na\_mo\_vR^i\_dhaira\'va\_syubhi\'H su\_te ra\'Na ..
##8.013.10a##  stu\_hi shru\_taM vi\'pa\_shchita\_M harI\_ yasya\' prasa\_kShiNA\' .
##8.013.10c##  gantA\'rA dA\_shuSho\' gR^i\_haM na\'ma\_svina\'H ..
##8.013.11a##  tU\_tu\_jA\_no ma\'hema\_te.ashve\'bhiH pruShi\_tapsu\'bhiH .
##8.013.11c##  A yA\'hi ya\_j~namA\_shubhi\_H shamiddhi te\' ..
##8.013.12a##  indra\' shaviShTha satpate ra\_yiM gR^i\_Natsu\' dhAraya .
##8.013.12c##  shrava\'H sU\_ribhyo\' a\_mR^ita\'M vasutva\_nam ..
##8.013.13a##  have\' tvA\_ sUra\_ udi\'te\_ have\' ma\_dhyaMdi\'ne di\_vaH .
##8.013.13c##  ju\_ShA\_Na i\'ndra\_ sapti\'bhirna\_ A ga\'hi ..
##8.013.14a##  A tU ga\'hi\_ pra tu dra\'va\_ matsvA\' su\_tasya\_ goma\'taH .
##8.013.14c##  tantu\'M tanuShva pU\_rvyaM yathA\' vi\_de ..
##8.013.15a##  yachCha\_krAsi\' parA\_vati\_ yada\'rvA\_vati\' vR^itrahan .
##8.013.15c##  yadvA\' samu\_dre andha\'so.avi\_teda\'si ..
##8.013.16a##  indra\'M vardhantu no\_ gira\_ indra\'M su\_tAsa\_ inda\'vaH .
##8.013.16c##  indre\' ha\_viShma\'tI\_rvisho\' arANiShuH ..
##8.013.17a##  tamidviprA\' ava\_syava\'H pra\_vatva\'tIbhirU\_tibhi\'H .
##8.013.17c##  indra\'M kSho\_NIra\'vardhayanva\_yA i\'va ..
##8.013.18a##  trika\'drukeShu\_ cheta\'naM de\_vAso\' ya\_j~nama\'tnata .
##8.013.18c##  tamidva\'rdhantu no\_ gira\'H sa\_dAvR^i\'dham ..
##8.013.19a##  sto\_tA yatte\_ anu\'vrata u\_kthAnyR^i\'tu\_thA da\_dhe .
##8.013.19c##  shuchi\'H pAva\_ka u\'chyate\_ so adbhu\'taH ..
##8.013.20a##  tadidru\_drasya\' chetati ya\_hvaM pra\_tneShu\_ dhAma\'su .
##8.013.20c##  mano\_ yatrA\_ vi tadda\_dhurviche\'tasaH ..
##8.013.21a##  yadi\' me sa\_khyamA\_vara\' i\_masya\' pA\_hyandha\'saH .
##8.013.21c##  yena\_ vishvA\_ ati\_ dviSho\_ atA\'rima ..
##8.013.22a##  ka\_dA ta\' indra girvaNaH sto\_tA bha\'vAti\_ shaMta\'maH .
##8.013.22c##  ka\_dA no\_ gavye\_ ashvye\_ vasau\' dadhaH ..
##8.013.23a##  u\_ta te\_ suShTu\'tA\_ harI\_ vR^iSha\'NA vahato\_ ratha\'m .
##8.013.23c##  a\_ju\_ryasya\' ma\_dinta\'ma\_M yamIma\'he ..
##8.013.24a##  tamI\'mahe puruShTu\_taM ya\_hvaM pra\_tnAbhi\'rU\_tibhi\'H .
##8.013.24c##  ni ba\_rhiShi\' pri\_ye sa\'da\_dadha\' dvi\_tA ..
##8.013.25a##  vardha\'svA\_ su pu\'ruShTuta\_ R^iShi\'ShTutAbhirU\_tibhi\'H .
##8.013.25c##  dhu\_kShasva\' pi\_pyuShI\_miSha\_mavA\' cha naH ..
##8.013.26a##  indra\_ tvama\'vi\_teda\'sI\_tthA stu\'va\_to a\'drivaH .
##8.013.26c##  R^i\_tAdi\'yarmi te\_ dhiya\'M mano\_yuja\'m ..
##8.013.27a##  i\_ha tyA sa\'dha\_mAdyA\' yujA\_naH soma\'pItaye .
##8.013.27c##  harI\' indra pra\_tadva\'sU a\_bhi sva\'ra ..
##8.013.28a##  a\_bhi sva\'rantu\_ ye tava\' ru\_drAsa\'H sakShata\_ shriya\'m .
##8.013.28c##  u\_to ma\_rutva\'tI\_rvisho\' a\_bhi praya\'H ..
##8.013.29a##  i\_mA a\'sya\_ pratU\'rtayaH pa\_daM ju\'Shanta\_ yaddi\_vi .
##8.013.29c##  nAbhA\' ya\_j~nasya\_ saM da\'dhu\_ryathA\' vi\_de ..
##8.013.30a##  a\_yaM dI\_rghAya\_ chakSha\'se\_ prAchi\' praya\_tya\'dhva\_re .
##8.013.30c##  mimI\'te ya\_j~namA\'nu\_Shagvi\_chakShya\' ..
##8.013.31a##  vR^iShA\_yami\'ndra te\_ ratha\' u\_to te\_ vR^iSha\'NA\_ harI\' .
##8.013.31c##  vR^iShA\_ tvaM sha\'takrato\_ vR^iShA\_ hava\'H ..
##8.013.32a##  vR^iShA\_ grAvA\_ vR^iShA\_ mado\_ vR^iShA\_ somo\' a\_yaM su\_taH .
##8.013.32c##  vR^iShA\' ya\_j~no yaminva\'si\_ vR^iShA\_ hava\'H ..
##8.013.33a##  vR^iShA\' tvA\_ vR^iSha\'NaM huve\_ vajri\'~nchi\_trAbhi\'rU\_tibhi\'H .
##8.013.33c##  vA\_vantha\_ hi prati\'ShTuti\_M vR^iShA\_ hava\'H ..
##8.014.01a##  yadi\'ndrA\_haM yathA\_ tvamIshI\'ya\_ vasva\_ eka\_ it .
##8.014.01c##  sto\_tA me\_ goSha\'khA syAt ..
##8.014.02a##  shikShe\'yamasmai\_ ditse\'ya\_M shachI\'pate manI\_ShiNe\' .
##8.014.02c##  yada\_haM gopa\'ti\_H syAm ..
##8.014.03a##  dhe\_nuShTa\' indra sU\_nR^itA\_ yaja\'mAnAya sunva\_te .
##8.014.03c##  gAmashva\'M pi\_pyuShI\' duhe ..
##8.014.04a##  na te\' va\_rtAsti\_ rAdha\'sa\_ indra\' de\_vo na martya\'H .
##8.014.04c##  yadditsa\'si stu\_to ma\_gham ..
##8.014.05a##  ya\_j~na indra\'mavardhaya\_dyadbhUmi\_M vyava\'rtayat .
##8.014.05c##  cha\_krA\_Na o\'pa\_shaM di\_vi ..
##8.014.06a##  vA\_vR^i\_dhA\_nasya\' te va\_yaM vishvA\_ dhanA\'ni ji\_gyuSha\'H .
##8.014.06c##  U\_timi\_ndrA vR^i\'NImahe ..
##8.014.07a##  vya1\_\'ntari\'kShamatira\_nmade\_ soma\'sya rocha\_nA .
##8.014.07c##  indro\_ yadabhi\'nadva\_lam ..
##8.014.08a##  udgA A\'ja\_da~Ngi\'robhya A\_viShkR^i\_NvanguhA\' sa\_tIH .
##8.014.08c##  a\_rvA~ncha\'M nunude va\_lam ..
##8.014.09a##  indre\'Na rocha\_nA di\_vo dR^i\_LhAni\' dR^iMhi\_tAni\' cha .
##8.014.09c##  sthi\_rANi\_ na pa\'rA\_Nude\' ..
##8.014.10a##  a\_pAmU\_rmirmada\'nniva\_ stoma\' indrAjirAyate .
##8.014.10c##  vi te\_ madA\' arAjiShuH ..
##8.014.11a##  tvaM hi sto\'ma\_vardha\'na\_ indrAsyu\'ktha\_vardha\'naH .
##8.014.11c##  sto\_tR^I\_NAmu\_ta bha\'dra\_kR^it ..
##8.014.12a##  indra\_mitke\_shinA\_ harI\' soma\_peyA\'ya vakShataH .
##8.014.12c##  upa\' ya\_j~naM su\_rAdha\'sam ..
##8.014.13a##  a\_pAM phene\'na\_ namu\'che\_H shira\' i\_ndroda\'vartayaH .
##8.014.13c##  vishvA\_ yadaja\'ya\_H spR^idha\'H ..
##8.014.14a##  mA\_yAbhi\'ru\_tsisR^i\'psata\_ indra\_ dyAmA\_ruru\'kShataH .
##8.014.14c##  ava\_ dasyU\'.NradhUnuthAH ..
##8.014.15a##  a\_su\_nvAmi\'ndra sa\_Msada\_M viShU\'chI\_M vya\'nAshayaH .
##8.014.15c##  so\_ma\_pA utta\'ro\_ bhava\'n ..
##8.015.01a##  tamva\_bhi pra gA\'yata puruhU\_taM pu\'ruShTu\_tam .
##8.015.01c##  indra\'M gI\_rbhista\'vi\_ShamA vi\'vAsata ..
##8.015.02a##  yasya\' dvi\_barha\'so bR^i\_hatsaho\' dA\_dhAra\_ roda\'sI .
##8.015.02c##  gi\_rI.NrajrA\'.N a\_paH sva\'rvR^iShatva\_nA ..
##8.015.03a##  sa rA\'jasi puruShTuta\_.N eko\' vR^i\_trANi\' jighnase .
##8.015.03c##  indra\_ jaitrA\' shrava\_syA\' cha\_ yanta\'ve ..
##8.015.04a##  taM te\_ mada\'M gR^iNImasi\_ vR^iSha\'NaM pR^i\_tsu sA\'sa\_him .
##8.015.04c##  u\_ lo\_ka\_kR^i\_tnuma\'drivo hari\_shriya\'m ..
##8.015.05a##  yena\_ jyotI\'MShyA\_yave\_ mana\'ve cha vi\_vedi\'tha .
##8.015.05c##  ma\_ndA\_no a\_sya ba\_rhiSho\_ vi rA\'jasi ..
##8.015.06a##  tada\_dyA chi\'tta u\_kthino.anu\' ShTuvanti pU\_rvathA\' .
##8.015.06c##  vR^iSha\'patnIra\_po ja\'yA di\_vedi\'ve ..
##8.015.07a##  tava\_ tyadi\'ndri\_yaM bR^i\_hattava\_ shuShma\'mu\_ta kratu\'m .
##8.015.07c##  vajra\'M shishAti dhi\_ShaNA\_ vare\'Nyam ..
##8.015.08a##  tava\_ dyauri\'ndra\_ pauMsya\'M pR^ithi\_vI va\'rdhati\_ shrava\'H .
##8.015.08c##  tvAmApa\_H parva\'tAsashcha hinvire ..
##8.015.09a##  tvAM viShNu\'rbR^i\_hankShayo\' mi\_tro gR^i\'NAti\_ varu\'NaH .
##8.015.09c##  tvAM shardho\' mada\_tyanu\_ mAru\'tam ..
##8.015.10a##  tvaM vR^iShA\_ janA\'nA\_M maMhi\'ShTha indra jaj~niShe .
##8.015.10c##  sa\_trA vishvA\' svapa\_tyAni\' dadhiShe ..
##8.015.11a##  sa\_trA tvaM pu\'ruShTuta\_.N eko\' vR^i\_trANi\' toshase .
##8.015.11c##  nAnya indrA\_tkara\'Na\_M bhUya\' invati ..
##8.015.12a##  yadi\'ndra manma\_shastvA\_ nAnA\_ hava\'nta U\_taye\' .
##8.015.12c##  a\_smAke\'bhi\_rnR^ibhi\_ratrA\_ sva\'rjaya ..
##8.015.13a##  ara\_M kShayA\'ya no ma\_he vishvA\' rU\_pANyA\'vi\_shan .
##8.015.13c##  indra\_M jaitrA\'ya harShayA\_ shachI\_pati\'m ..
##8.016.01a##  pra sa\_mrAja\'M charShaNI\_nAmindra\'M stotA\_ navya\'M gI\_rbhiH .
##8.016.01c##  nara\'M nR^i\_ShAha\_M maMhi\'ShTham ..
##8.016.02a##  yasmi\'nnu\_kthAni\_ raNya\'nti\_ vishvA\'ni cha shrava\_syA\' .
##8.016.02c##  a\_pAmavo\_ na sa\'mu\_dre ..
##8.016.03a##  taM su\'ShTu\_tyA vi\'vAse jyeShTha\_rAja\_M bhare\' kR^i\_tnum .
##8.016.03c##  ma\_ho vA\_jina\'M sa\_nibhya\'H ..
##8.016.04a##  yasyAnU\'nA gabhI\_rA madA\' u\_rava\_staru\'trAH .
##8.016.04c##  ha\_rShu\_manta\_H shUra\'sAtau ..
##8.016.05a##  tamiddhane\'Shu hi\_teShva\'dhivA\_kAya\' havante .
##8.016.05c##  yeShA\_mindra\_ste ja\'yanti ..
##8.016.06a##  tamichchyau\_tnairArya\'nti\_ taM kR^i\_tebhi\'shcharSha\_Naya\'H .
##8.016.06c##  e\_Sha indro\' variva\_skR^it ..
##8.016.07a##  indro\' bra\_hmendra\_ R^iShi\_rindra\'H pu\_rU pu\'ruhU\_taH .
##8.016.07c##  ma\_hAnma\_hIbhi\_H shachI\'bhiH ..
##8.016.08a##  sa stomya\_H sa havya\'H sa\_tyaH satvA\' tuvikU\_rmiH .
##8.016.08c##  eka\'shchi\_tsanna\_bhibhU\'tiH ..
##8.016.09a##  tama\_rkebhi\_staM sAma\'bhi\_staM gA\'ya\_traishcha\'rSha\_Naya\'H .
##8.016.09c##  indra\'M vardhanti kShi\_taya\'H ..
##8.016.10a##  pra\_Ne\_tAra\_M vasyo\_ achChA\_ kartA\'ra\_M jyoti\'H sa\_matsu\' .
##8.016.10c##  sA\_sa\_hvAMsa\'M yu\_dhAmitrA\'n ..
##8.016.11a##  sa na\_H papri\'H pArayAti sva\_sti nA\_vA pu\'ruhU\_taH .
##8.016.11c##  indro\_ vishvA\_ ati\_ dviSha\'H ..
##8.016.12a##  sa tvaM na\' indra\_ vAje\'bhirdasha\_syA cha\' gAtu\_yA cha\' .
##8.016.12c##  achChA\' cha naH su\_mnaM ne\'Shi ..
##8.017.01a##  A yA\'hi suShu\_mA hi ta\_ indra\_ soma\_M pibA\' i\_mam .
##8.017.01c##  edaM ba\_rhiH sa\'do\_ mama\' ..
##8.017.02a##  A tvA\' brahma\_yujA\_ harI\_ vaha\'tAmindra ke\_shinA\' .
##8.017.02c##  upa\_ brahmA\'Ni naH shR^iNu ..
##8.017.03a##  bra\_hmANa\'stvA va\_yaM yu\_jA so\'ma\_pAmi\'ndra so\_mina\'H .
##8.017.03c##  su\_tAva\'nto havAmahe ..
##8.017.04a##  A no\' yAhi su\_tAva\'to\_.asmAka\'M suShTu\_tIrupa\' .
##8.017.04c##  pibA\_ su shi\'pri\_nnandha\'saH ..
##8.017.05a##  A te\' si~nchAmi ku\_kShyoranu\_ gAtrA\_ vi dhA\'vatu .
##8.017.05c##  gR^i\_bhA\_ya ji\_hvayA\_ madhu\' ..
##8.017.06a##  svA\_duShTe\' astu sa\_Msude\_ madhu\'mAnta\_nve\_3\_\' tava\' .
##8.017.06c##  soma\_H shama\'stu te hR^i\_de ..
##8.017.07a##  a\_yamu\' tvA vicharShaNe\_ janI\'rivA\_bhi saMvR^i\'taH .
##8.017.07c##  pra soma\' indra sarpatu ..
##8.017.08a##  tu\_vi\_grIvo\' va\_poda\'raH subA\_hurandha\'so\_ made\' .
##8.017.08c##  indro\' vR^i\_trANi\' jighnate ..
##8.017.09a##  indra\_ prehi\' pu\_rastvaM vishva\_syeshA\'na\_ oja\'sA .
##8.017.09c##  vR^i\_trANi\' vR^itraha~njahi ..
##8.017.10a##  dI\_rghaste\' astva~Nku\_sho yenA\_ vasu\' pra\_yachCha\'si .
##8.017.10c##  yaja\'mAnAya sunva\_te ..
##8.017.11a##  a\_yaM ta\' indra\_ somo\_ nipU\'to\_ adhi\' ba\_rhiShi\' .
##8.017.11c##  ehI\'ma\_sya dravA\_ piba\' ..
##8.017.12a##  shAchi\'go\_ shAchi\'pUjanA\_yaM raNA\'ya te su\_taH .
##8.017.12c##  Akha\'NDala\_ pra hU\'yase ..
##8.017.13a##  yaste\' shR^i~NgavR^iSho napA\_tpraNa\'pAtkuNDa\_pAyya\'H .
##8.017.13c##  nya\'smindadhra\_ A mana\'H ..
##8.017.14a##  vAsto\'Shpate dhru\_vA sthUNAMsa\'traM so\_myAnA\'m .
##8.017.14c##  dra\_pso bhe\_ttA pu\_rAM shashva\'tInA\_mindro\_ munI\'nA\_M sakhA\' ..
##8.017.15a##  pR^idA\'kusAnuryaja\_to ga\_veSha\'Na\_ eka\_H sanna\_bhi bhUya\'saH .
##8.017.15c##  bhUrNi\_mashva\'M nayattu\_jA pu\_ro gR^i\_bhendra\_M soma\'sya pI\_taye\' ..
##8.018.01a##  i\_daM ha\' nU\_name\'ShAM su\_mnaM bhi\'kSheta\_ martya\'H .
##8.018.01c##  A\_di\_tyAnA\_mapU\'rvya\_M savI\'mani ..
##8.018.02a##  a\_na\_rvANo\_ hye\'ShA\_M panthA\' Adi\_tyAnA\'m .
##8.018.02c##  ada\'bdhA\_H santi\' pA\_yava\'H suge\_vR^idha\'H ..
##8.018.03a##  tatsu na\'H savi\_tA bhago\_ varu\'No mi\_tro a\'rya\_mA .
##8.018.03c##  sharma\' yachChantu sa\_pratho\_ yadIma\'he ..
##8.018.04a##  de\_vebhi\'rdevyadi\_te.ari\'ShTabharma\_nnA ga\'hi .
##8.018.04c##  smatsU\_ribhi\'H purupriye su\_sharma\'bhiH ..
##8.018.05a##  te hi pu\_trAso\_ adi\'tervi\_durdveShA\'Msi\_ yota\'ve .
##8.018.05c##  a\_Mhoshchi\'duru\_chakra\'yo.ane\_hasa\'H ..
##8.018.06a##  adi\'tirno\_ divA\' pa\_shumadi\'ti\_rnakta\_madva\'yAH .
##8.018.06c##  adi\'tiH pA\_tvaMha\'saH sa\_dAvR^i\'dhA ..
##8.018.07a##  u\_ta syA no\_ divA\' ma\_tiradi\'tirU\_tyA ga\'mat .
##8.018.07c##  sA shaMtA\'ti\_ maya\'skara\_dapa\_ sridha\'H ..
##8.018.08a##  u\_ta tyA daivyA\' bhi\_ShajA\_ shaM na\'H karato a\_shvinA\' .
##8.018.08c##  yu\_yu\_yAtA\'mi\_to rapo\_ apa\_ sridha\'H ..
##8.018.09a##  shama\_gnira\_gnibhi\'H kara\_chChaM na\'stapatu\_ sUrya\'H .
##8.018.09c##  shaM vAto\' vAtvara\_pA apa\_ sridha\'H ..
##8.018.10a##  apAmI\'vA\_mapa\_ sridha\_mapa\' sedhata durma\_tim .
##8.018.10c##  Adi\'tyAso yu\_yota\'nA no\_ aMha\'saH ..
##8.018.11a##  yu\_yotA\_ sharu\'ma\_smadA.N Adi\'tyAsa u\_tAma\'tim .
##8.018.11c##  R^idha\_gdveSha\'H kR^iNuta vishvavedasaH ..
##8.018.12a##  tatsu na\_H sharma\' yachCha\_tAdi\'tyA\_ yanmumo\'chati .
##8.018.12c##  ena\'svantaM chi\_dena\'saH sudAnavaH ..
##8.018.13a##  yo na\_H kashchi\_driri\'kShati rakSha\_stvena\_ martya\'H .
##8.018.13c##  svaiH Sha evai\' ririShIShTa\_ yurjana\'H ..
##8.018.14a##  samittama\_ghama\'shnavaddu\_HshaMsa\_M martya\'M ri\_pum .
##8.018.14c##  yo a\'sma\_trA du\_rhaNA\'vA\_.N upa\' dva\_yuH ..
##8.018.15a##  pA\_ka\_trA stha\'na devA hR^i\_tsu jA\'nItha\_ martya\'m .
##8.018.15c##  upa\' dva\_yuM chAdva\'yuM cha vasavaH ..
##8.018.16a##  A sharma\_ parva\'tAnA\_motApAM vR^i\'NImahe .
##8.018.16c##  dyAvA\'kShAmA\_re a\_smadrapa\'skR^itam ..
##8.018.17a##  te no\' bha\_dreNa\_ sharma\'NA yu\_ShmAka\'M nA\_vA va\'savaH .
##8.018.17c##  ati\_ vishvA\'ni duri\_tA pi\'partana ..
##8.018.18a##  tu\_che tanA\'ya\_ tatsu no\_ drAghI\'ya\_ Ayu\'rjI\_vase\' .
##8.018.18c##  Adi\'tyAsaH sumahasaH kR^i\_Nota\'na ..
##8.018.19a##  ya\_j~no hI\_Lo vo\_ anta\'ra\_ Adi\'tyA\_ asti\' mR^i\_Lata\' .
##8.018.19c##  yu\_Shme idvo\_ api\' Shmasi sajA\_tye\' ..
##8.018.20a##  bR^i\_hadvarU\'thaM ma\_rutA\'M de\_vaM trA\_tAra\'ma\_shvinA\' .
##8.018.20c##  mi\_tramI\'mahe\_ varu\'NaM sva\_staye\' ..
##8.018.21a##  a\_ne\_ho mi\'trAryamannR^i\_vadva\'ruNa\_ shaMsya\'m .
##8.018.21c##  tri\_varU\'thaM maruto yanta nashCha\_rdiH ..
##8.018.22a##  ye chi\_ddhi mR^i\_tyuba\'ndhava\_ Adi\'tyA\_ mana\'va\_H smasi\' .
##8.018.22c##  pra sU na\_ Ayu\'rjI\_vase\' tiretana ..
##8.019.01a##  taM gU\'rdhayA\_ sva\'rNaraM de\_vAso\' de\_vama\'ra\_tiM da\'dhanvire .
##8.019.01c##  de\_va\_trA ha\_vyamohi\'re ..
##8.019.02a##  vibhU\'tarAtiM vipra chi\_trasho\'chiShama\_gnimI\'LiShva ya\_ntura\'m .
##8.019.02c##  a\_sya medha\'sya so\_myasya\' sobhare\_ prema\'dhva\_rAya\_ pUrvya\'m ..
##8.019.03a##  yaji\'ShThaM tvA vavR^imahe de\_vaM de\'va\_trA hotA\'ra\_mama\'rtyam .
##8.019.03c##  a\_sya ya\_j~nasya\' su\_kratu\'m ..
##8.019.04a##  U\_rjo napA\'taM su\_bhaga\'M su\_dIdi\'tima\_gniM shreShTha\'shochiSham .
##8.019.04c##  sa no\' mi\_trasya\_ varu\'Nasya\_ so a\_pAmA su\_mnaM ya\'kShate di\_vi ..
##8.019.05a##  yaH sa\_midhA\_ ya Ahu\'tI\_ yo vede\'na da\_dAsha\_ marto\' a\_gnaye\' .
##8.019.05c##  yo nama\'sA svadhva\_raH ..
##8.019.06a##  tasyedarva\'nto raMhayanta A\_shava\_stasya\' dyu\_mnita\'ma\_M yasha\'H .
##8.019.06c##  na tamaMho\' de\_vakR^i\'ta\_M kuta\'shcha\_na na martya\'kR^itaM nashat ..
##8.019.07a##  sva\_gnayo\' vo a\_gnibhi\_H syAma\' sUno sahasa UrjAM pate .
##8.019.07c##  su\_vIra\_stvama\'sma\_yuH ..
##8.019.08a##  pra\_shaMsa\'mAno\_ ati\'thi\_rna mi\_triyo\_.agnI ratho\_ na vedya\'H .
##8.019.08c##  tve kShemA\'so\_ api\' santi sA\_dhava\_stvaM rAjA\' rayI\_NAm ..
##8.019.09a##  so a\_ddhA dA\_shva\'dhva\_ro.agne\_ marta\'H subhaga\_ sa pra\_shaMsya\'H .
##8.019.09c##  sa dhI\_bhira\'stu\_ sani\'tA ..
##8.019.10a##  yasya\_ tvamU\_rdhvo a\'dhva\_rAya\_ tiShTha\'si kSha\_yadvI\'ra\_H sa sA\'dhate .
##8.019.10c##  so arva\'dbhi\_H sani\'tA\_ sa vi\'pa\_nyubhi\_H sa shUrai\_H sani\'tA kR^i\_tam ..
##8.019.11a##  yasyA\_gnirvapu\'rgR^i\_he stoma\_M chano\_ dadhI\'ta vi\_shvavA\'ryaH .
##8.019.11c##  ha\_vyA vA\_ vevi\'Sha\_dviSha\'H ..
##8.019.12a##  vipra\'sya vA stuva\_taH sa\'haso yaho ma\_kShUta\'masya rA\_tiShu\' .
##8.019.12c##  a\_vode\'vamu\_pari\'martyaM kR^idhi\_ vaso\' vivi\_duSho\_ vacha\'H ..
##8.019.13a##  yo a\_gniM ha\_vyadA\'tibhi\_rnamo\'bhirvA su\_dakSha\'mA\_vivA\'sati .
##8.019.13c##  gi\_rA vA\'ji\_rasho\'chiSham ..
##8.019.14a##  sa\_midhA\_ yo nishi\'tI\_ dAsha\_dadi\'ti\_M dhAma\'bhirasya\_ martya\'H .
##8.019.14c##  vishvetsa dhI\_bhiH su\_bhago\_ janA\_.N ati\' dyu\_mnairu\_dna i\'va tAriShat ..
##8.019.15a##  tada\'gne dyu\_mnamA bha\'ra\_ yatsA\_saha\_tsada\'ne\_ kaM chi\'da\_triNa\'m .
##8.019.15c##  ma\_nyuM jana\'sya dU\_Dhya\'H ..
##8.019.16a##  yena\_ chaShTe\_ varu\'No mi\_tro a\'rya\_mA yena\_ nAsa\'tyA\_ bhaga\'H .
##8.019.16c##  va\_yaM tatte\_ shava\'sA gAtu\_vitta\'mA\_ indra\'tvotA vidhemahi ..
##8.019.17a##  te gheda\'gne svA\_dhyo\_3\_\' ye tvA\' vipra nidadhi\_re nR^i\_chakSha\'sam .
##8.019.17c##  viprA\'so deva su\_kratu\'m ..
##8.019.18a##  ta idvedi\'M subhaga\_ ta Ahu\'ti\_M te sotu\'M chakrire di\_vi .
##8.019.18c##  ta idvAje\'bhirjigyurma\_haddhana\_M ye tve kAma\'M nyeri\_re ..
##8.019.19a##  bha\_dro no\' a\_gnirAhu\'to bha\_drA rA\_tiH su\'bhaga bha\_dro a\'dhva\_raH .
##8.019.19c##  bha\_drA u\_ta prasha\'stayaH ..
##8.019.20a##  bha\_draM mana\'H kR^iNuShva vR^itra\_tUrye\_ yenA\' sa\_matsu\' sA\_saha\'H .
##8.019.20c##  ava\' sthi\_rA ta\'nuhi\_ bhUri\_ shardha\'tAM va\_nemA\' te a\_bhiShTi\'bhiH ..
##8.019.21a##  ILe\' gi\_rA manu\'rhita\_M yaM de\_vA dU\_tama\'ra\_tiM nye\'ri\_re .
##8.019.21c##  yaji\'ShThaM havya\_vAha\'nam ..
##8.019.22a##  ti\_gmaja\'mbhAya\_ taru\'NAya\_ rAja\'te\_ prayo\' gAyasya\_gnaye\' .
##8.019.22c##  yaH pi\_Mshate\' sU\_nR^itA\'bhiH su\_vIrya\'ma\_gnirghR^i\_tebhi\_rAhu\'taH ..
##8.019.23a##  yadI\' ghR^i\_tebhi\_rAhu\'to\_ vAshI\'ma\_gnirbhara\'ta\_ uchchAva\' cha .
##8.019.23c##  asu\'ra iva ni\_rNija\'m ..
##8.019.24a##  yo ha\_vyAnyaira\'yatA\_ manu\'rhito de\_va A\_sA su\'ga\_ndhinA\' .
##8.019.24c##  vivA\'sate\_ vAryA\'Ni svadhva\_ro hotA\' de\_vo ama\'rtyaH ..
##8.019.25a##  yada\'gne\_ martya\_stvaM syAma\_haM mi\'tramaho\_ ama\'rtyaH .
##8.019.25c##  saha\'saH sUnavAhuta ..
##8.019.26a##  na tvA\' rAsIyA\_bhisha\'staye vaso\_ na pA\'pa\_tvAya\' santya .
##8.019.26c##  na me\' sto\_tAma\'tI\_vA na durhi\'ta\_H syAda\'gne\_ na pA\_payA\' ..
##8.019.27a##  pi\_turna pu\_traH subhR^i\'to duro\_Na A de\_vA.N e\'tu\_ pra No\' ha\_viH ..
##8.019.28a##  tavA\_hama\'gna U\_tibhi\_rnedi\'ShThAbhiH sacheya\_ joSha\_mA va\'so .
##8.019.28c##  sadA\' de\_vasya\_ martya\'H ..
##8.019.29a##  tava\_ kratvA\' saneya\_M tava\' rA\_tibhi\_ragne\_ tava\_ prasha\'stibhiH .
##8.019.29c##  tvAmidA\'hu\_H prama\'tiM vaso\_ mamAgne\_ harSha\'sva\_ dAta\'ve ..
##8.019.30a##  pra so a\'gne\_ tavo\_tibhi\'H su\_vIrA\'bhistirate\_ vAja\'bharmabhiH .
##8.019.30c##  yasya\_ tvaM sa\_khyamA\_vara\'H ..
##8.019.31a##  tava\' dra\_pso nIla\'vAnvA\_sha R^i\_tviya\_ indhA\'naH siShNa\_vA da\'de .
##8.019.31c##  tvaM ma\'hI\_nAmu\_ShasA\'masi pri\_yaH kSha\_po vastu\'Shu rAjasi ..
##8.019.32a##  tamAga\'nma\_ sobha\'rayaH sa\_hasra\'muShkaM svabhi\_ShTimava\'se .
##8.019.32c##  sa\_mrAja\_M trAsa\'dasyavam ..
##8.019.33a##  yasya\' te agne a\_nye a\_gnaya\' upa\_kShito\' va\_yA i\'va .
##8.019.33c##  vipo\_ na dyu\_mnA ni yu\'ve\_ janA\'nA\_M tava\' kSha\_trANi\' va\_rdhaya\'n ..
##8.019.34a##  yamA\'dityAso adruhaH pA\_raM naya\'tha\_ martya\'m .
##8.019.34c##  ma\_ghonA\_M vishve\'ShAM sudAnavaH ..
##8.019.35a##  yU\_yaM rA\'jAna\_H kaM chi\'chcharShaNIsaha\_H kShaya\'nta\_M mAnu\'ShA\_.N anu\' .
##8.019.35c##  va\_yaM te vo\_ varu\'Na\_ mitrArya\'ma\_nsyAmedR^i\_tasya\' ra\_thya\'H ..
##8.019.36a##  adA\'nme pauruku\_tsyaH pa\'~nchA\_shata\'M tra\_sada\'syurva\_dhUnA\'m .
##8.019.36c##  maMhi\'ShTho a\_ryaH satpa\'tiH ..
##8.019.37a##  u\_ta me\' pra\_yiyo\'rva\_yiyo\'H su\_vAstvA\_ adhi\_ tugva\'ni .
##8.019.37c##  ti\_sR^I\_NAM sa\'ptatI\_nAM shyA\_vaH pra\'Ne\_tA bhu\'va\_dvasu\_rdiyA\'nA\_M pati\'H ..
##8.020.01a##  A ga\'ntA\_ mA ri\'ShaNyata\_ prasthA\'vAno\_ mApa\' sthAtA samanyavaH .
##8.020.01c##  sthi\_rA chi\'nnamayiShNavaH ..
##8.020.02a##  vI\_Lu\_pa\_vibhi\'rmaruta R^ibhukShaNa\_ A ru\'drAsaH sudI\_tibhi\'H .
##8.020.02c##  i\_ShA no\' a\_dyA ga\'tA puruspR^iho ya\_j~namA so\'bharI\_yava\'H ..
##8.020.03a##  vi\_dmA hi ru\_driyA\'NA\_M shuShma\'mu\_graM ma\_rutA\_M shimI\'vatAm .
##8.020.03c##  viShNo\'re\_Shasya\' mI\_LhuShA\'m ..
##8.020.04a##  vi dvI\_pAni\_ pApa\'ta\_ntiShTha\'ddu\_chChuno\_bhe yu\'janta\_ roda\'sI .
##8.020.04c##  pra dhanvA\'nyairata shubhrakhAdayo\_ yadeja\'tha svabhAnavaH ..
##8.020.05a##  achyu\'tA chidvo\_ ajma\_nnA nAna\'dati\_ parva\'tAso\_ vana\_spati\'H .
##8.020.05c##  bhUmi\_ryAme\'Shu rejate ..
##8.020.06a##  amA\'ya vo maruto\_ yAta\'ve\_ dyaurjihI\'ta\_ utta\'rA bR^i\_hat .
##8.020.06c##  yatrA\_ naro\_ dedi\'shate ta\_nUShvA tvakShA\'Msi bA\_hvo\'jasaH ..
##8.020.07a##  sva\_dhAmanu\_ shriya\_M naro\_ mahi\' tve\_ShA ama\'vanto\_ vR^iSha\'psavaH .
##8.020.07c##  vaha\'nte\_ ahru\'tapsavaH ..
##8.020.08a##  gobhi\'rvA\_No a\'jyate\_ sobha\'rINA\_M rathe\_ koshe\' hira\_Nyaye\' .
##8.020.08c##  goba\'ndhavaH sujA\_tAsa\' i\_She bhu\_je ma\_hAnto\' na\_H spara\'se\_ nu ..
##8.020.09a##  prati\' vo vR^iShada~njayo\_ vR^iShNe\_ shardhA\'ya\_ mAru\'tAya bharadhvam .
##8.020.09c##  ha\_vyA vR^iSha\'prayAvNe ..
##8.020.10a##  vR^i\_Sha\_Na\_shvena\' maruto\_ vR^iSha\'psunA\_ rathe\'na\_ vR^iSha\'nAbhinA .
##8.020.10c##  A shye\_nAso\_ na pa\_kShiNo\_ vR^ithA\' naro ha\_vyA no\' vI\_taye\' gata ..
##8.020.11a##  sa\_mA\_nama\_~njye\'ShA\_M vi bhrA\'jante ru\_kmAso\_ adhi\' bA\_huShu\' .
##8.020.11c##  davi\'dyutatyR^i\_ShTaya\'H ..
##8.020.12a##  ta u\_grAso\_ vR^iSha\'Na u\_grabA\'havo\_ naki\'ShTa\_nUShu\' yetire .
##8.020.12c##  sthi\_rA dhanvA\_nyAyu\'dhA\_ rathe\'Shu\_ vo.anI\'ke\_Shvadhi\_ shriya\'H ..
##8.020.13a##  yeShA\_marNo\_ na sa\_pratho\_ nAma\' tve\_ShaM shashva\'tA\_meka\_midbhu\_je .
##8.020.13c##  vayo\_ na pitrya\_M saha\'H ..
##8.020.14a##  tAnva\'ndasva ma\_ruta\_stA.N upa\' stuhi\_ teShA\_M hi dhunI\'nAm .
##8.020.14c##  a\_rANA\_M na cha\'ra\_mastade\'ShAM dA\_nA ma\_hnA tade\'ShAm ..
##8.020.15a##  su\_bhaga\_H sa va\' U\_tiShvAsa\_ pUrvA\'su maruto\_ vyu\'ShTiShu .
##8.020.15c##  yo vA\' nU\_namu\_tAsa\'ti ..
##8.020.16a##  yasya\' vA yU\_yaM prati\' vA\_jino\' nara\_ A ha\_vyA vI\_taye\' ga\_tha .
##8.020.16c##  a\_bhi Sha dyu\_mnairu\_ta vAja\'sAtibhiH su\_mnA vo\' dhUtayo nashat ..
##8.020.17a##  yathA\' ru\_drasya\' sU\_navo\' di\_vo vasha\_ntyasu\'rasya ve\_dhasa\'H .
##8.020.17c##  yuvA\'na\_statheda\'sat ..
##8.020.18a##  ye chArha\'nti ma\_ruta\'H su\_dAna\'va\_H smanmI\_LhuSha\_shchara\'nti\_ ye .
##8.020.18c##  ata\'shchi\_dA na\_ upa\_ vasya\'sA hR^i\_dA yuvA\'na\_ A va\'vR^idhvam ..
##8.020.19a##  yUna\' U\_ Shu navi\'ShThayA\_ vR^iShNa\'H pAva\_kA.N a\_bhi so\'bhare gi\_rA .
##8.020.19c##  gAya\_ gA i\'va\_ charkR^i\'Shat ..
##8.020.20a##  sA\_hA ye santi\' muShTi\_heva\_ havyo\_ vishvA\'su pR^i\_tsu hotR^i\'Shu .
##8.020.20c##  vR^iShNa\'shcha\_ndrAnna su\_shrava\'stamAngi\_rA vanda\'sva ma\_ruto\_ aha\' ..
##8.020.21a##  gAva\'shchidghA samanyavaH sajA\_tye\'na maruta\_H saba\'ndhavaH .
##8.020.21c##  ri\_ha\_te ka\_kubho\' mi\_thaH ..
##8.020.22a##  marta\'shchidvo nR^itavo rukmavakShasa\_ upa\' bhrAtR^i\_tvamAya\'ti .
##8.020.22c##  adhi\' no gAta maruta\_H sadA\_ hi va\' Api\_tvamasti\_ nidhru\'vi ..
##8.020.23a##  maru\'to\_ mAru\'tasya na\_ A bhe\'Sha\_jasya\' vahatA sudAnavaH .
##8.020.23c##  yU\_yaM sa\'khAyaH saptayaH ..
##8.020.24a##  yAbhi\_H sindhu\_mava\'tha\_ yAbhi\_stUrva\'tha\_ yAbhi\'rdasha\_syathA\_ krivi\'m .
##8.020.24c##  mayo\' no bhUto\_tibhi\'rmayobhuvaH shi\_vAbhi\'rasachadviShaH ..
##8.020.25a##  yatsindhau\_ yadasi\'knyA\_M yatsa\'mu\_dreShu\' marutaH subarhiShaH .
##8.020.25c##  yatparva\'teShu bheSha\_jam ..
##8.020.26a##  vishva\_M pashya\'nto bibhR^ithA ta\_nUShvA tenA\' no\_ adhi\' vochata .
##8.020.26c##  kSha\_mA rapo\' maruta\_ Atu\'rasya na\_ iShka\'rtA\_ vihru\'ta\_M puna\'H ..
##8.021.01a##  va\_yamu\_ tvAma\'pUrvya sthU\_raM na kachchi\_dbhara\'nto.ava\_syava\'H .
##8.021.01c##  vAje\' chi\_traM ha\'vAmahe ..
##8.021.02a##  upa\' tvA\_ karma\'nnU\_taye\_ sa no\_ yuvo\_grashcha\'krAma\_ yo dhR^i\_Shat .
##8.021.02c##  tvAmiddhya\'vi\_tAra\'M vavR^i\_mahe\_ sakhA\'ya indra sAna\_sim ..
##8.021.03a##  A yA\'hI\_ma inda\_vo.ashva\'pate\_ gopa\'ta\_ urva\'rApate .
##8.021.03c##  soma\'M somapate piba ..
##8.021.04a##  va\_yaM hi tvA\_ bandhu\'mantamaba\_ndhavo\_ viprA\'sa indra yemi\_ma .
##8.021.04c##  yA te\_ dhAmA\'ni vR^iShabha\_ tebhi\_rA ga\'hi\_ vishve\'bhi\_H soma\'pItaye ..
##8.021.05a##  sIda\'ntaste\_ vayo\' yathA\_ goshrI\'te\_ madhau\' madi\_re vi\_vakSha\'Ne .
##8.021.05c##  a\_bhi tvAmi\'ndra nonumaH ..
##8.021.06a##  achChA\' cha tvai\_nA nama\'sA\_ vadA\'masi\_ kiM muhu\'shchi\_dvi dI\'dhayaH .
##8.021.06c##  santi\_ kAmA\'so harivo da\_diShTvaM smo va\_yaM santi\' no\_ dhiya\'H ..
##8.021.07a##  nUtnA\_ idi\'ndra te va\_yamU\_tI a\'bhUma na\_hi nU te\' adrivaH .
##8.021.07c##  vi\_dmA pu\_rA parI\'NasaH ..
##8.021.08a##  vi\_dmA sa\'khi\_tvamu\_ta shU\'ra bho\_jya1\_\'mA te\_ tA va\'jrinnImahe .
##8.021.08c##  u\_to sa\'masmi\_nnA shi\'shIhi no vaso\_ vAje\' sushipra\_ goma\'ti ..
##8.021.09a##  yo na\' i\_dami\'daM pu\_rA pra vasya\' Ani\_nAya\_ tamu\' vaH stuShe .
##8.021.09c##  sakhA\'ya\_ indra\'mU\_taye\' ..
##8.021.10a##  harya\'shva\_M satpa\'tiM charShaNI\_saha\_M sa hi ShmA\_ yo ama\'ndata .
##8.021.10c##  A tu na\_H sa va\'yati\_ gavya\_mashvya\'M sto\_tR^ibhyo\' ma\_ghavA\' sha\_tam ..
##8.021.11a##  tvayA\' ha svidyu\_jA va\_yaM prati\' shva\_santa\'M vR^iShabha bruvImahi .
##8.021.11c##  sa\_Msthe jana\'sya\_ goma\'taH ..
##8.021.12a##  jaye\'ma kA\_re pu\'ruhUta kA\_riNo\_.abhi ti\'ShThema dU\_Dhya\'H .
##8.021.12c##  nR^ibhi\'rvR^i\_traM ha\_nyAma\' shUshu\_yAma\_ chAve\'rindra\_ pra No\_ dhiya\'H ..
##8.021.13a##  a\_bhrA\_tR^i\_vyo a\_nA tvamanA\'pirindra ja\_nuShA\' sa\_nAda\'si .
##8.021.13c##  yu\_dhedA\'pi\_tvami\'chChase ..
##8.021.14a##  nakI\' re\_vanta\'M sa\_khyAya\' vindase\_ pIya\'nti te surA\_shva\'H .
##8.021.14c##  ya\_dA kR^i\_NoShi\' nada\_nuM samU\'ha\_syAditpi\_teva\' hUyase ..
##8.021.15a##  mA te\' amA\_juro\' yathA mU\_rAsa\' indra sa\_khye tvAva\'taH .
##8.021.15c##  ni Sha\'dAma\_ sachA\' su\_te ..
##8.021.16a##  mA te\' godatra\_ nira\'rAma\_ rAdha\'sa\_ indra\_ mA te\' gR^ihAmahi .
##8.021.16c##  dR^i\_LhA chi\'da\_ryaH pra mR^i\'shA\_bhyA bha\'ra\_ na te\' dA\_mAna\' A\_dabhe\' ..
##8.021.17a##  indro\' vA\_ ghediya\'nma\_ghaM sara\'svatI vA su\_bhagA\' da\_dirvasu\' .
##8.021.17c##  tvaM vA\' chitra dA\_shuShe\' ..
##8.021.18a##  chitra\_ idrAjA\' rAja\_kA ida\'nya\_ke ya\_ke sara\'svatI\_manu\' .
##8.021.18c##  pa\_rjanya\' iva ta\_tana\_ddhi vR^i\_ShTyA sa\_hasra\'ma\_yutA\_ dada\'t ..
##8.022.01a##  o tyama\'hva\_ A ratha\'ma\_dyA daMsi\'ShThamU\_taye\' .
##8.022.01c##  yama\'shvinA suhavA rudravartanI\_ A sU\_ryAyai\' ta\_sthathu\'H ..
##8.022.02a##  pU\_rvA\_yuSha\'M su\_hava\'M puru\_spR^iha\'M bhu\_jyuM vAje\'Shu\_ pUrvya\'m .
##8.022.02c##  sa\_cha\_nAva\'ntaM suma\_tibhi\'H sobhare\_ vidve\'Shasamane\_hasa\'m ..
##8.022.03a##  i\_ha tyA pu\'ru\_bhUta\'mA de\_vA namo\'bhira\_shvinA\' .
##8.022.03c##  a\_rvA\_chI\_nA svava\'se karAmahe\_ gantA\'rA dA\_shuSho\' gR^i\_ham ..
##8.022.04a##  yu\_vo ratha\'sya\_ pari\' cha\_kramI\'yata I\_rmAnyadvA\'miShaNyati .
##8.022.04c##  a\_smA.N achChA\' suma\_tirvA\'M shubhaspatI\_ A dhe\_nuri\'va dhAvatu ..
##8.022.05a##  ratho\_ yo vA\'M trivandhu\_ro hira\'NyAbhIshurashvinA .
##8.022.05c##  pari\_ dyAvA\'pR^ithi\_vI bhUSha\'ti shru\_tastena\' nAsa\_tyA ga\'tam ..
##8.022.06a##  da\_sha\_syantA\_ mana\'ve pU\_rvyaM di\_vi yava\_M vR^ike\'Na karShathaH .
##8.022.06c##  tA vA\'ma\_dya su\'ma\_tibhi\'H shubhaspatI\_ ashvi\'nA\_ pra stu\'vImahi ..
##8.022.07a##  upa\' no vAjinIvasU yA\_tamR^i\_tasya\' pa\_thibhi\'H .
##8.022.07c##  yebhi\'stR^i\_kShiM vR^i\'ShaNA trAsadasya\_vaM ma\_he kSha\_trAya\_ jinva\'thaH ..
##8.022.08a##  a\_yaM vA\_madri\'bhiH su\_taH somo\' narA vR^iShaNvasU .
##8.022.08c##  A yA\'ta\_M soma\'pItaye\_ piba\'taM dA\_shuSho\' gR^i\_he ..
##8.022.09a##  A hi ru\_hata\'mashvinA\_ rathe\_ koshe\' hira\_Nyaye\' vR^iShaNvasU .
##8.022.09c##  yu\_~njAthA\_M pIva\'rI\_riSha\'H ..
##8.022.10a##  yAbhi\'H pa\_kthamava\'tho\_ yAbhi\_radhri\'gu\_M yAbhi\'rba\_bhruM vijo\'Shasam .
##8.022.10c##  tAbhi\'rno ma\_kShU tUya\'mashvi\_nA ga\'taM bhiSha\_jyata\_M yadAtu\'ram ..
##8.022.11a##  yadadhri\'gAvo\_ adhri\'gU i\_dA chi\_dahno\' a\_shvinA\_ havA\'mahe .
##8.022.11c##  va\_yaM gI\_rbhirvi\'pa\_nyava\'H ..
##8.022.12a##  tAbhi\_rA yA\'taM vR^iSha\_Nopa\' me\_ hava\'M vi\_shvapsu\'M vi\_shvavA\'ryam .
##8.022.12c##  i\_ShA maMhi\'ShThA puru\_bhUta\'mA narA\_ yAbhi\_H krivi\'M vAvR^i\_dhustAbhi\_rA ga\'tam ..
##8.022.13a##  tAvi\_dA chi\_dahA\'nA\_M tAva\_shvinA\_ vanda\'mAna\_ upa\' bruve .
##8.022.13c##  tA u\_ namo\'bhirImahe ..
##8.022.14a##  tAviddo\_ShA tA u\_Shasi\' shu\_bhaspatI\_ tA yAma\'nru\_drava\'rtanI .
##8.022.14c##  mA no\_ martA\'ya ri\_pave\' vAjinIvasU pa\_ro ru\'drA\_vati\' khyatam ..
##8.022.15a##  A sugmyA\'ya\_ sugmya\'M prA\_tA rathe\'nA\_shvinA\' vA sa\_kShaNI\' .
##8.022.15c##  hu\_ve pi\_teva\_ sobha\'rI ..
##8.022.16a##  mano\'javasA vR^iShaNA madachyutA makShuMga\_mAbhi\'rU\_tibhi\'H .
##8.022.16c##  A\_rAttA\'chchidbhUtama\_sme ava\'se pU\_rvIbhi\'H purubhojasA ..
##8.022.17a##  A no\_ ashvA\'vadashvinA va\_rtiryA\'siShTaM madhupAtamA narA .
##8.022.17c##  goma\'ddasrA\_ hira\'Nyavat ..
##8.022.18a##  su\_prA\_va\_rgaM su\_vIrya\'M su\_ShThu vArya\_manA\'dhR^iShTaM rakSha\_svinA\' .
##8.022.18c##  a\_sminnA vA\'mA\_yAne\' vAjinIvasU\_ vishvA\' vA\_mAni\' dhImahi ..
##8.023.01a##  ILi\'ShvA\_ hi pra\'tI\_vyaM1\_\' yaja\'sva jA\_tave\'dasam .
##8.023.01c##  cha\_ri\_ShNudhU\'ma\_magR^i\'bhItashochiSham ..
##8.023.02a##  dA\_mAna\'M vishvacharShaNe\_.agniM vi\'shvamano gi\_rA .
##8.023.02c##  u\_ta stu\'She\_ viShpa\'rdhaso\_ rathA\'nAm ..
##8.023.03a##  yeShA\'mAbA\_dha R^i\_gmiya\' i\_ShaH pR^i\_kShashcha\' ni\_grabhe\' .
##8.023.03c##  u\_pa\_vidA\_ vahni\'rvindate\_ vasu\' ..
##8.023.04a##  uda\'sya sho\_chira\'sthAddIdi\_yuSho\_ vya1\_\'jara\'m .
##8.023.04c##  tapu\'rjambhasya su\_dyuto\' gaNa\_shriya\'H ..
##8.023.05a##  udu\' tiShTha svadhvara\_ stavA\'no de\_vyA kR^i\_pA .
##8.023.05c##  a\_bhi\_khyA bhA\_sA bR^i\'ha\_tA shu\'shu\_kvani\'H ..
##8.023.06a##  agne\' yA\_hi su\'sha\_stibhi\'rha\_vyA juhvA\'na Anu\_Shak .
##8.023.06c##  yathA\' dU\_to ba\_bhUtha\' havya\_vAha\'naH ..
##8.023.07a##  a\_gniM va\'H pU\_rvyaM hu\'ve\_ hotA\'raM charShaNI\_nAm .
##8.023.07c##  tama\_yA vA\_chA gR^i\'Ne\_ tamu\' vaH stuShe ..
##8.023.08a##  ya\_j~nebhi\_radbhu\'takratu\_M yaM kR^i\_pA sU\_daya\'nta\_ it .
##8.023.08c##  mi\_traM na jane\_ sudhi\'tamR^i\_tAva\'ni ..
##8.023.09a##  R^i\_tAvA\'namR^itAyavo ya\_j~nasya\_ sAdha\'naM gi\_rA .
##8.023.09c##  upo\' enaM jujuShu\_rnama\'saspa\_de ..
##8.023.10a##  achChA\' no\_ a~Ngi\'rastamaM ya\_j~nAso\' yantu sa\_Myata\'H .
##8.023.10c##  hotA\_ yo asti\' vi\_kShvA ya\_shasta\'maH ..
##8.023.11a##  agne\_ tava\_ tye a\'ja\_rendhA\'nAso bR^i\_hadbhAH .
##8.023.11c##  ashvA\' iva\_ vR^iSha\'NastaviShI\_yava\'H ..
##8.023.12a##  sa tvaM na\' UrjAM pate ra\_yiM rA\'sva su\_vIrya\'m .
##8.023.12c##  prAva\' nasto\_ke tana\'ye sa\_matsvA ..
##8.023.13a##  yadvA u\' vi\_shpati\'H shi\_taH suprI\'to\_ manu\'Sho vi\_shi .
##8.023.13c##  vishveda\_gniH prati\_ rakShA\'Msi sedhati ..
##8.023.14a##  shru\_ShTya\'gne\_ nava\'sya me\_ stoma\'sya vIra vishpate .
##8.023.14c##  ni mA\_yina\_stapu\'ShA ra\_kShaso\' daha ..
##8.023.15a##  na tasya\' mA\_yayA\' cha\_na ri\_purI\'shIta\_ martya\'H .
##8.023.15c##  yo a\_gnaye\' da\_dAsha\' ha\_vyadA\'tibhiH ..
##8.023.16a##  vya\'shvastvA vasu\_vida\'mukSha\_Nyura\'prINA\_dR^iShi\'H .
##8.023.16c##  ma\_ho rA\_ye tamu\' tvA\_ sami\'dhImahi ..
##8.023.17a##  u\_shanA\' kA\_vyastvA\_ ni hotA\'ramasAdayat .
##8.023.17c##  A\_ya\_jiM tvA\_ mana\'ve jA\_tave\'dasam ..
##8.023.18a##  vishve\_ hi tvA\' sa\_joSha\'so de\_vAso\' dU\_tamakra\'ta .
##8.023.18c##  shru\_ShTI de\'va pratha\_mo ya\_j~niyo\' bhuvaH ..
##8.023.19a##  i\_maM ghA\' vI\_ro a\_mR^ita\'M dU\_taM kR^i\'NvIta\_ martya\'H .
##8.023.19c##  pA\_va\_kaM kR^i\_ShNava\'rtani\_M vihA\'yasam ..
##8.023.20a##  taM hu\'vema ya\_tasru\'chaH su\_bhAsa\'M shu\_krasho\'chiSham .
##8.023.20c##  vi\_shAma\_gnima\_jara\'M pra\_tnamIDya\'m ..
##8.023.21a##  yo a\'smai ha\_vyadA\'tibhi\_rAhu\'ti\_M marto.avi\'dhat .
##8.023.21c##  bhUri\_ poSha\_M sa dha\'tte vI\_rava\_dyasha\'H ..
##8.023.22a##  pra\_tha\_maM jA\_tave\'dasama\_gniM ya\_j~neShu\' pU\_rvyam .
##8.023.22c##  prati\_ sruge\'ti\_ nama\'sA ha\_viShma\'tI ..
##8.023.23a##  Abhi\'rvidhemA\_gnaye\_ jyeShThA\'bhirvyashva\_vat .
##8.023.23c##  maMhi\'ShThAbhirma\_tibhi\'H shu\_krasho\'chiShe ..
##8.023.24a##  nU\_nama\'rcha\_ vihA\'yase\_ stome\'bhiH sthUrayUpa\_vat .
##8.023.24c##  R^iShe\' vaiyashva\_ damyA\'yA\_gnaye\' ..
##8.023.25a##  ati\'thi\_M mAnu\'ShANAM sU\_nuM vana\_spatI\'nAm .
##8.023.25c##  viprA\' a\_gnimava\'se pra\_tnamI\'Late ..
##8.023.26a##  ma\_ho vishvA\'.N a\_bhi Sha\_to\_3\_\'.abhi ha\_vyAni\_ mAnu\'ShA .
##8.023.26c##  agne\_ ni Sha\'tsi\_ nama\_sAdhi\' ba\_rhiShi\' ..
##8.023.27a##  vaMsvA\' no\_ vAryA\' pu\_ru vaMsva\' rA\_yaH pu\'ru\_spR^iha\'H .
##8.023.27c##  su\_vIrya\'sya pra\_jAva\'to\_ yasha\'svataH ..
##8.023.28a##  tvaM va\'ro su\_ShAmNe.agne\_ janA\'ya chodaya .
##8.023.28c##  sadA\' vaso rA\_tiM ya\'viShTha\_ shashva\'te ..
##8.023.29a##  tvaM hi su\'pra\_tUrasi\_ tvaM no\_ goma\'tI\_riSha\'H .
##8.023.29c##  ma\_ho rA\_yaH sA\_tima\'gne\_ apA\' vR^idhi ..
##8.023.30a##  agne\_ tvaM ya\_shA a\_syA mi\_trAvaru\'NA vaha .
##8.023.30c##  R^i\_tAvA\'nA sa\_mrAjA\' pU\_tada\'kShasA ..
##8.024.01a##  sakhA\'ya\_ A shi\'ShAmahi\_ brahmendrA\'ya va\_jriNe\' .
##8.024.01c##  stu\_Sha U\_ Shu vo\_ nR^ita\'mAya dhR^i\_ShNave\' ..
##8.024.02a##  shava\'sA\_ hyasi\' shru\_to vR^i\'tra\_hatye\'na vR^itra\_hA .
##8.024.02c##  ma\_ghairma\_ghono\_ ati\' shUra dAshasi ..
##8.024.03a##  sa na\_H stavA\'na\_ A bha\'ra ra\_yiM chi\_trashra\'vastamam .
##8.024.03c##  ni\_re\_ke chi\_dyo ha\'rivo\_ vasu\'rda\_diH ..
##8.024.04a##  A ni\'re\_kamu\_ta pri\_yamindra\_ darShi\_ janA\'nAm .
##8.024.04c##  dhR^i\_Sha\_tA dhR^i\'ShNo\_ stava\'mAna\_ A bha\'ra ..
##8.024.05a##  na te\' sa\_vyaM na dakShi\'Na\_M hasta\'M varanta A\_mura\'H .
##8.024.05c##  na pa\'ri\_bAdho\' harivo\_ gavi\'ShTiShu ..
##8.024.06a##  A tvA\_ gobhi\'riva vra\_jaM gI\_rbhirR^i\'NomyadrivaH .
##8.024.06c##  A smA\_ kAma\'M jari\_turA mana\'H pR^iNa ..
##8.024.07a##  vishvA\'ni vi\_shvama\'naso dhi\_yA no\' vR^itrahantama .
##8.024.07c##  ugra\' praNeta\_radhi\_ ShU va\'so gahi ..
##8.024.08a##  va\_yaM te\' a\_sya vR^i\'trahanvi\_dyAma\' shUra\_ navya\'saH .
##8.024.08c##  vaso\'H spA\_rhasya\' puruhUta\_ rAdha\'saH ..
##8.024.09a##  indra\_ yathA\_ hyasti\_ te.apa\'rItaM nR^ito\_ shava\'H .
##8.024.09c##  amR^i\'ktA rA\_tiH pu\'ruhUta dA\_shuShe\' ..
##8.024.10a##  A vR^i\'Shasva mahAmaha ma\_he nR^i\'tama\_ rAdha\'se .
##8.024.10c##  dR^i\_Lhashchi\'ddR^ihya maghavanma\_ghatta\'ye ..
##8.024.11a##  nU a\_nyatrA\' chidadriva\_stvanno\' jagmurA\_shasa\'H .
##8.024.11c##  magha\'va~nCha\_gdhi tava\_ tanna\' U\_tibhi\'H ..
##8.024.12a##  na\_hya1\_\'~Nga nR^i\'to\_ tvada\_nyaM vi\_ndAmi\_ rAdha\'se .
##8.024.12c##  rA\_ye dyu\_mnAya\_ shava\'se cha girvaNaH ..
##8.024.13a##  endu\_mindrA\'ya si~nchata\_ pibA\'ti so\_myaM madhu\' .
##8.024.13c##  pra rAdha\'sA chodayAte mahitva\_nA ..
##8.024.14a##  upo\_ harI\'NA\_M pati\_M dakSha\'M pR^i\_~nchanta\'mabravam .
##8.024.14c##  nU\_naM shru\'dhi stuva\_to a\_shvyasya\' ..
##8.024.15a##  na\_hya1\_\'~Nga pu\_rA cha\_na ja\_j~ne vI\_rata\'ra\_stvat .
##8.024.15c##  nakI\' rA\_yA naivathA\_ na bha\_ndanA\' ..
##8.024.16a##  edu\_ madhvo\' ma\_dinta\'raM si\_~ncha vA\'dhvaryo\_ andha\'saH .
##8.024.16c##  e\_vA hi vI\_raH stava\'te sa\_dAvR^i\'dhaH ..
##8.024.17a##  indra\' sthAtarharINA\_M naki\'ShTe pU\_rvyastu\'tim .
##8.024.17c##  udA\'naMsha\_ shava\'sA\_ na bha\_ndanA\' ..
##8.024.18a##  taM vo\_ vAjA\'nA\_M pati\_mahU\'mahi shrava\_syava\'H .
##8.024.18c##  aprA\'yubhirya\_j~nebhi\'rvAvR^i\_dhenya\'m ..
##8.024.19a##  eto\_ nvindra\_M stavA\'ma\_ sakhA\'ya\_H stomya\_M nara\'m .
##8.024.19c##  kR^i\_ShTIryo vishvA\' a\_bhyastyeka\_ it ..
##8.024.20a##  ago\'rudhAya ga\_viShe\' dyu\_kShAya\_ dasmya\_M vacha\'H .
##8.024.20c##  ghR^i\_tAtsvAdI\'yo\_ madhu\'nashcha vochata ..
##8.024.21a##  yasyAmi\'tAni vI\_ryA\_3\_\' na rAdha\_H parye\'tave .
##8.024.21c##  jyoti\_rna vishva\'ma\_bhyasti\_ dakShi\'NA ..
##8.024.22a##  stu\_hIndra\'M vyashva\_vadanU\'rmiM vA\_jina\_M yama\'m .
##8.024.22c##  a\_ryo gaya\_M maMha\'mAna\_M vi dA\_shuShe\' ..
##8.024.23a##  e\_vA nU\_namupa\' stuhi\_ vaiya\'shva dasha\_maM nava\'m .
##8.024.23c##  suvi\'dvAMsaM cha\_rkR^itya\'M cha\_raNI\'nAm ..
##8.024.24a##  vetthA\_ hi nirR^i\'tInA\_M vajra\'hasta pari\_vR^ija\'m .
##8.024.24c##  aha\'rahaH shu\_ndhyuH pa\'ri\_padA\'miva ..
##8.024.25a##  tadi\_ndrAva\_ A bha\'ra\_ yenA\' daMsiShTha\_ kR^itva\'ne .
##8.024.25c##  dvi\_tA kutsA\'ya shishnatho\_ ni cho\'daya ..
##8.024.26a##  tamu\' tvA nU\_namI\'mahe\_ navya\'M daMsiShTha\_ sanya\'se .
##8.024.26c##  sa tvaM no\_ vishvA\' a\_bhimA\'tIH sa\_kShaNi\'H ..
##8.024.27a##  ya R^ikShA\_daMha\'so mu\_chadyo vAryA\'tsa\_pta sindhu\'Shu .
##8.024.27c##  vadha\'rdA\_sasya\' tuvinR^imNa nInamaH ..
##8.024.28a##  yathA\' varo su\_ShAmNe\' sa\_nibhya\_ Ava\'ho ra\_yim .
##8.024.28c##  vya\'shvebhyaH subhage vAjinIvati ..
##8.024.29a##  A nA\_ryasya\_ dakShi\'NA\_ vya\'shvA.N etu so\_mina\'H .
##8.024.29c##  sthU\_raM cha\_ rAdha\'H sha\_tava\'tsa\_hasra\'vat ..
##8.024.30a##  yattvA\' pR^i\_chChAdI\'jA\_naH ku\'ha\_yA ku\'hayAkR^ite .
##8.024.30c##  e\_Sho apa\'shrito va\_lo go\'ma\_tImava\' tiShThati ..
##8.025.01a##  tA vA\_M vishva\'sya go\_pA de\_vA de\_veShu\' ya\_j~niyA\' .
##8.025.01c##  R^i\_tAvA\'nA yajase pU\_tada\'kShasA ..
##8.025.02a##  mi\_trA tanA\_ na ra\_thyA\_3\_\' varu\'No\_ yashcha\' su\_kratu\'H .
##8.025.02c##  sa\_nAtsu\'jA\_tA tana\'yA dhR^i\_tavra\'tA ..
##8.025.03a##  tA mA\_tA vi\_shvave\'dasAsu\_ryA\'ya\_ prama\'hasA .
##8.025.03c##  ma\_hI ja\'jA\_nAdi\'tirR^i\_tAva\'rI ..
##8.025.04a##  ma\_hAntA\' mi\_trAvaru\'NA sa\_mrAjA\' de\_vAvasu\'rA .
##8.025.04c##  R^i\_tAvA\'nAvR^i\_tamA gho\'Shato bR^i\_hat ..
##8.025.05a##  napA\'tA\_ shava\'so ma\_haH sU\_nU dakSha\'sya su\_kratU\' .
##8.025.05c##  sR^i\_pradA\'nU i\_Sho vAstvadhi\' kShitaH ..
##8.025.06a##  saM yA dAnU\'ni ye\_mathu\'rdi\_vyAH pArthi\'vI\_riSha\'H .
##8.025.06c##  nabha\'svatI\_rA vA\'M charantu vR^i\_ShTaya\'H ..
##8.025.07a##  adhi\_ yA bR^i\'ha\_to di\_vo\_3\_\'.abhi yU\_theva\_ pashya\'taH .
##8.025.07c##  R^i\_tAvA\'nA sa\_mrAjA\_ nama\'se hi\_tA ..
##8.025.08a##  R^i\_tAvA\'nA\_ ni She\'datu\_H sAmrA\'jyAya su\_kratU\' .
##8.025.08c##  dhR^i\_tavra\'tA kSha\_triyA\' kSha\_tramA\'shatuH ..
##8.025.09a##  a\_kShNashchi\'dgAtu\_vitta\'rAnulba\_Nena\_ chakSha\'sA .
##8.025.09c##  ni chi\'nmi\_ShantA\' nichi\_rA ni chi\'kyatuH ..
##8.025.10a##  u\_ta no\' de\_vyadi\'tiruru\_ShyatA\_M nAsa\'tyA .
##8.025.10c##  u\_ru\_Shyantu\' ma\_ruto\' vR^i\_ddhasha\'vasaH ..
##8.025.11a##  te no\' nA\_vamu\'ruShyata\_ divA\_ nakta\'M sudAnavaH .
##8.025.11c##  ari\'Shyanto\_ ni pA\_yubhi\'H sachemahi ..
##8.025.12a##  aghna\'te\_ viShNa\'ve va\_yamari\'ShyantaH su\_dAna\'ve .
##8.025.12c##  shru\_dhi sva\'yAvansindho pU\_rvachi\'ttaye ..
##8.025.13a##  tadvArya\'M vR^iNImahe\_ vari\'ShThaM gopa\_yatya\'m .
##8.025.13c##  mi\_tro yatpAnti\_ varu\'No\_ yada\'rya\_mA ..
##8.025.14a##  u\_ta na\_H sindhu\'ra\_pAM tanma\_ruta\_stada\_shvinA\' .
##8.025.14c##  indro\_ viShNu\'rmI\_DhvAMsa\'H sa\_joSha\'saH ..
##8.025.15a##  te hi ShmA\' va\_nuSho\_ naro\_.abhimA\'ti\_M kaya\'sya chit .
##8.025.15c##  ti\_gmaM na kShoda\'H prati\_ghnanti\_ bhUrNa\'yaH ..
##8.025.16a##  a\_yameka\' i\_tthA pu\_rUru cha\'ShTe\_ vi vi\_shpati\'H .
##8.025.16c##  tasya\' vra\_tAnyanu\' vashcharAmasi ..
##8.025.17a##  anu\_ pUrvA\'Nyo\_kyA\' sAmrA\_jyasya\' sashchima .
##8.025.17c##  mi\_trasya\' vra\_tA varu\'Nasya dIrgha\_shrut ..
##8.025.18a##  pari\_ yo ra\_shminA\' di\_vo.antA\'nma\_me pR^i\'thi\_vyAH .
##8.025.18c##  u\_bhe A pa\'prau\_ roda\'sI mahi\_tvA ..
##8.025.19a##  udu\_ Shya sha\'ra\_Ne di\_vo jyoti\'rayaMsta\_ sUrya\'H .
##8.025.19c##  a\_gnirna shu\_kraH sa\'midhA\_na Ahu\'taH ..
##8.025.20a##  vacho\' dI\_rghapra\'sadma\_nIshe\_ vAja\'sya\_ goma\'taH .
##8.025.20c##  Ishe\_ hi pi\_tvo\'.avi\_Shasya\' dA\_vane\' ..
##8.025.21a##  tatsUrya\_M roda\'sI u\_bhe do\_ShA vasto\_rupa\' bruve .
##8.025.21c##  bho\_jeShva\_smA.N a\_bhyuchcha\'rA\_ sadA\' ..
##8.025.22a##  R^i\_jramu\'kSha\_NyAya\'ne raja\_taM hara\'yANe .
##8.025.22c##  ratha\'M yu\_ktama\'sanAma su\_ShAma\'Ni ..
##8.025.23a##  tA me\_ ashvyA\'nA\_M harI\'NAM ni\_tosha\'nA .
##8.025.23c##  u\_to nu kR^itvyA\'nAM nR^i\_vAha\'sA ..
##8.025.24a##  smada\'bhIshU\_ kashA\'vantA\_ viprA\_ navi\'ShThayA ma\_tI .
##8.025.24c##  ma\_ho vA\_jinA\_varva\'ntA\_ sachA\'sanam ..
##8.026.01a##  yu\_voru\_ ShU ratha\'M huve sa\_dhastu\'tyAya sU\_riShu\' .
##8.026.01c##  atU\'rtadakShA vR^iShaNA vR^iShaNvasU ..
##8.026.02a##  yu\_vaM va\'ro su\_ShAmNe\' ma\_he tane\' nAsatyA .
##8.026.02c##  avo\'bhiryAtho vR^iShaNA vR^iShaNvasU ..
##8.026.03a##  tA vA\'ma\_dya ha\'vAmahe ha\_vyebhi\'rvAjinIvasU .
##8.026.03c##  pU\_rvIri\_Sha i\_Shaya\'ntA\_vati\' kSha\_paH ..
##8.026.04a##  A vA\_M vAhi\'ShTho ashvinA\_ ratho\' yAtu shru\_to na\'rA .
##8.026.04c##  upa\_ stomA\'ntu\_rasya\' darshathaH shri\_ye ..
##8.026.05a##  ju\_hu\_rA\_NA chi\'dashvi\_nA ma\'nyethAM vR^iShaNvasU .
##8.026.05c##  yu\_vaM hi ru\'drA\_ parSha\'tho\_ ati\_ dviSha\'H ..
##8.026.06a##  da\_srA hi vishva\'mAnu\_Sha~Nma\_kShUbhi\'H pari\_dIya\'thaH .
##8.026.06c##  dhi\_ya\_Mji\_nvA madhu\'varNA shu\_bhaspatI\' ..
##8.026.07a##  upa\' no yAtamashvinA rA\_yA vi\'shva\_puShA\' sa\_ha .
##8.026.07c##  ma\_ghavA\'nA su\_vIrA\_vana\'pachyutA ..
##8.026.08a##  A me\' a\_sya pra\'tI\_vya1\_\'mindra\'nAsatyA gatam .
##8.026.08c##  de\_vA de\_vebhi\'ra\_dya sa\_chana\'stamA ..
##8.026.09a##  va\_yaM hi vA\_M havA\'maha ukSha\_Nyanto\' vyashva\_vat .
##8.026.09c##  su\_ma\_tibhi\_rupa\' viprAvi\_hA ga\'tam ..
##8.026.10a##  a\_shvinA\_ svR^i\'She stuhi ku\_vitte\_ shrava\'to\_ hava\'m .
##8.026.10c##  nedI\'yasaH kULayAtaH pa\_NI.Nru\_ta ..
##8.026.11a##  vai\_ya\_shvasya\' shrutaM naro\_to me\' a\_sya ve\'dathaH .
##8.026.11c##  sa\_joSha\'sA\_ varu\'No mi\_tro a\'rya\_mA ..
##8.026.12a##  yu\_vAda\'ttasya dhiShNyA yu\_vAnI\'tasya sU\_ribhi\'H .
##8.026.12c##  aha\'raharvR^iShaNa\_ mahya\'M shikShatam ..
##8.026.13a##  yo vA\'M ya\_j~nebhi\_rAvR^i\_to.adhi\'vastrA va\_dhUri\'va .
##8.026.13c##  sa\_pa\_ryantA\' shu\_bhe cha\'krAte a\_shvinA\' ..
##8.026.14a##  yo vA\'muru\_vyacha\'stama\_M chike\'tati nR^i\_pAyya\'m .
##8.026.14c##  va\_rtira\'shvinA\_ pari\' yAtamasma\_yU ..
##8.026.15a##  a\_smabhya\_M su vR^i\'ShaNvasU yA\_taM va\_rtirnR^i\_pAyya\'m .
##8.026.15c##  vi\_Shu\_druhe\'va ya\_j~namU\'hathurgi\_rA ..
##8.026.16a##  vAhi\'ShTho vA\_M havA\'nA\_M stomo\' dU\_to hu\'vannarA .
##8.026.16c##  yu\_vAbhyA\'M bhUtvashvinA ..
##8.026.17a##  yada\_do di\_vo a\'rNa\_va i\_Sho vA\_ mada\'tho gR^i\_he .
##8.026.17c##  shru\_taminme\' amartyA ..
##8.026.18a##  u\_ta syA shve\'ta\_yAva\'rI\_ vAhi\'ShThA vAM na\_dInA\'m .
##8.026.18c##  sindhu\_rhira\'NyavartaniH ..
##8.026.19a##  smade\_tayA\' sukI\_rtyAshvi\'nA shve\_tayA\' dhi\_yA .
##8.026.19c##  vahe\'the shubhrayAvAnA ..
##8.026.20a##  yu\_kShvA hi tvaM ra\'thA\_sahA\' yu\_vasva\_ poShyA\' vaso .
##8.026.20c##  Anno\' vAyo\_ madhu\' pibA\_smAka\_M sava\_nA ga\'hi ..
##8.026.21a##  tava\' vAyavR^itaspate\_ tvaShTu\'rjAmAtaradbhuta .
##8.026.21c##  avA\_MsyA vR^i\'NImahe ..
##8.026.22a##  tvaShTu\_rjAmA\'taraM va\_yamIshA\'naM rA\_ya I\'mahe .
##8.026.22c##  su\_tAva\'nto vA\_yuM dyu\_mnA janA\'saH ..
##8.026.23a##  vAyo\' yA\_hi shi\_vA di\_vo vaha\'svA\_ su svashvya\'m .
##8.026.23c##  vaha\'sva ma\_haH pR^i\'thu\_pakSha\'sA\_ rathe\' ..
##8.026.24a##  tvAM hi su\_psara\'stamaM nR^i\_Shada\'neShu hU\_mahe\' .
##8.026.24c##  grAvA\'Na\_M nAshva\'pR^iShThaM ma\_MhanA\' ..
##8.026.25a##  sa tvaM no\' deva\_ mana\'sA\_ vAyo\' mandA\_no a\'gri\_yaH .
##8.026.25c##  kR^i\_dhi vAjA\'.N a\_po dhiya\'H ..
##8.027.01a##  a\_gniru\_kthe pu\_rohi\'to\_ grAvA\'No ba\_rhira\'dhva\_re .
##8.027.01c##  R^i\_chA yA\'mi ma\_ruto\_ brahma\'Na\_spati\'M de\_vA.N avo\_ vare\'Nyam ..
##8.027.02a##  A pa\_shuM gA\'si pR^ithi\_vIM vana\_spatI\'nu\_ShAsA\_ nakta\_moSha\'dhIH .
##8.027.02c##  vishve\' cha no vasavo vishvavedaso dhI\_nAM bhU\'ta prAvi\_tAra\'H ..
##8.027.03a##  pra sU na\' etvadhva\_ro\_3\_\'.agnA de\_veShu\' pU\_rvyaH .
##8.027.03c##  A\_di\_tyeShu\_ pra varu\'Ne dhR^i\_tavra\'te ma\_rutsu\' vi\_shvabhA\'nuShu ..
##8.027.04a##  vishve\_ hi ShmA\_ mana\'ve vi\_shvave\'daso\_ bhuva\'nvR^i\_dhe ri\_shAda\'saH .
##8.027.04c##  ari\'ShTebhiH pA\_yubhi\'rvishvavedaso\_ yantA\' no.avR^i\_kaM Cha\_rdiH ..
##8.027.05a##  A no\' a\_dya sama\'naso\_ gantA\_ vishve\' sa\_joSha\'saH .
##8.027.05c##  R^i\_chA gi\_rA maru\'to\_ devyadi\'te\_ sada\'ne\_ pastye\' mahi ..
##8.027.06a##  a\_bhi pri\_yA ma\'ruto\_ yA vo\_ ashvyA\' ha\_vyA mi\'tra prayA\_thana\' .
##8.027.06c##  A ba\_rhirindro\_ varu\'Nastu\_rA nara\' Adi\_tyAsa\'H sadantu naH ..
##8.027.07a##  va\_yaM vo\' vR^i\_ktaba\'rhiSho hi\_tapra\'yasa Anu\_Shak .
##8.027.07c##  su\_taso\'mAso varuNa havAmahe manu\_Shvadi\_ddhAgna\'yaH ..
##8.027.08a##  A pra yA\'ta\_ maru\'to\_ viShNo\_ ashvi\'nA\_ pUSha\_nmAkI\'nayA dhi\_yA .
##8.027.08c##  indra\_ A yA\'tu pratha\_maH sa\'ni\_Shyubhi\_rvR^iShA\_ yo vR^i\'tra\_hA gR^i\_Ne ..
##8.027.09a##  vi no\' devAso adru\_ho.achChi\'dra\_M sharma\' yachChata .
##8.027.09c##  na yaddU\_rAdva\'savo\_ nU chi\_danti\'to\_ varU\'thamAda\_dharSha\'ti ..
##8.027.10a##  asti\_ hi va\'H sajA\_tya\'M rishAdaso\_ devA\'so\_ astyApya\'m .
##8.027.10c##  pra Na\_H pUrva\'smai suvi\_tAya\' vochata ma\_kShU su\_mnAya\_ navya\'se ..
##8.027.11a##  i\_dA hi va\_ upa\'stutimi\_dA vA\_masya\' bha\_ktaye\' .
##8.027.11c##  upa\' vo vishvavedaso nama\_syurA.N asR^i\_kShyanyA\'miva ..
##8.027.12a##  udu\_ Shya va\'H savi\_tA su\'praNIta\_yo.asthA\'dU\_rdhvo vare\'NyaH .
##8.027.12c##  ni dvi\_pAda\_shchatu\'ShpAdo a\_rthino.avi\'shranpatayi\_ShNava\'H ..
##8.027.13a##  de\_vaMde\'va\_M vo.ava\'se de\_vaMde\'vama\_bhiShTa\'ye .
##8.027.13c##  de\_vaMde\'vaM huvema\_ vAja\'sAtaye gR^i\_Nanto\' de\_vyA dhi\_yA ..
##8.027.14a##  de\_vAso\_ hi ShmA\_ mana\'ve\_ sama\'nyavo\_ vishve\' sA\_kaM sarA\'tayaH .
##8.027.14c##  te no\' a\_dya te a\'pa\_raM tu\_che tu no\_ bhava\'ntu varivo\_vida\'H ..
##8.027.15a##  pra va\'H shaMsAmyadruhaH sa\_Mstha upa\'stutInAm .
##8.027.15c##  na taM dhU\_rtirva\'ruNa mitra\_ martya\_M yo vo\_ dhAma\_bhyo.avi\'dhat ..
##8.027.16a##  pra sa kShaya\'M tirate\_ vi ma\_hIriSho\_ yo vo\_ varA\'ya\_ dAsha\'ti .
##8.027.16c##  pra pra\_jAbhi\'rjAyate\_ dharma\'Na\_sparyari\'ShTa\_H sarva\' edhate ..
##8.027.17a##  R^i\_te sa vi\'ndate yu\_dhaH su\_gebhi\'ryA\_tyadhva\'naH .
##8.027.17c##  a\_rya\_mA mi\_tro varu\'Na\_H sarA\'tayo\_ yaM trAya\'nte sa\_joSha\'saH ..
##8.027.18a##  ajre\' chidasmai kR^iNuthA\_ nya~ncha\'naM du\_rge chi\_dA su\'sara\_Nam .
##8.027.18c##  e\_ShA chi\'dasmAda\_shani\'H pa\_ro nu sAsre\'dhantI\_ vi na\'shyatu ..
##8.027.19a##  yada\_dya sUrya\' udya\_ti priya\'kShatrA R^i\_taM da\_dha .
##8.027.19c##  yanni\_mruchi\' pra\_budhi\' vishvavedaso\_ yadvA\' ma\_dhyaMdi\'ne di\_vaH ..
##8.027.20a##  yadvA\'bhipi\_tve a\'surA R^i\_taM ya\_te Cha\_rdirye\_ma vi dA\_shuShe\' .
##8.027.20c##  va\_yaM tadvo\' vasavo vishvavedasa\_ upa\' stheyAma\_ madhya\_ A ..
##8.027.21a##  yada\_dya sUra\_ udi\'te\_ yanma\_dhyaMdi\'na A\_tuchi\' .
##8.027.21c##  vA\_maM dha\_ttha mana\'ve vishvavedaso\_ juhvA\'nAya\_ prache\'tase ..
##8.027.22a##  va\_yaM tadva\'H samrAja\_ A vR^i\'NImahe pu\_tro na ba\'hu\_pAyya\'m .
##8.027.22c##  a\_shyAma\_ tadA\'dityA\_ juhva\'to ha\_viryena\_ vasyo\_.anashA\'mahai ..
##8.028.01a##  ye tri\_Mshati\_ traya\'spa\_ro de\_vAso\' ba\_rhirAsa\'dan .
##8.028.01c##  vi\_dannaha\' dvi\_tAsa\'nan ..
##8.028.02a##  varu\'No mi\_tro a\'rya\_mA smadrA\'tiShAcho a\_gnaya\'H .
##8.028.02c##  patnI\'vanto\_ vaSha\'TkR^itAH ..
##8.028.03a##  te no\' go\_pA a\'pA\_chyAsta uda\_kta i\_tthA nya\'k .
##8.028.03c##  pu\_rastA\_tsarva\'yA vi\_shA ..
##8.028.04a##  yathA\_ vasha\'nti de\_vAstatheda\'sa\_ttade\'ShA\_M naki\_rA mi\'nat .
##8.028.04c##  arA\'vA cha\_na martya\'H ..
##8.028.05a##  sa\_ptA\_nAM sa\_pta R^i\_ShTaya\'H sa\_pta dyu\_mnAnye\'ShAm .
##8.028.05c##  sa\_pto adhi\_ shriyo\' dhire ..
##8.029.01a##  ba\_bhrureko\_ viShu\'NaH sU\_naro\_ yuvA\_~njya\'~Nkte hira\_Nyaya\'m ..
##8.029.02a##  yoni\_meka\_ A sa\'sAda\_ dyota\'no\_.antarde\_veShu\_ medhi\'raH ..
##8.029.03a##  vAshI\_meko\' bibharti\_ hasta\' Aya\_sIma\_ntarde\_veShu\_ nidhru\'viH ..
##8.029.04a##  vajra\_meko\' bibharti\_ hasta\_ Ahi\'ta\_M tena\' vR^i\_trANi\' jighnate ..
##8.029.05a##  ti\_gmameko\' bibharti\_ hasta\_ Ayu\'dha\_M shuchi\'ru\_gro jalA\'ShabheShajaH ..
##8.029.06a##  pa\_tha eka\'H pIpAya\_ taska\'ro yathA.N e\_Sha ve\'da nidhI\_nAm ..
##8.029.07a##  trINyeka\' urugA\_yo vi cha\'krame\_ yatra\' de\_vAso\_ mada\'nti ..
##8.029.08a##  vibhi\_rdvA cha\'rata\_ eka\'yA sa\_ha pra pra\'vA\_seva\' vasataH ..
##8.029.09a##  sado\_ dvA cha\'krAte upa\_mA di\_vi sa\_mrAjA\' sa\_rpirA\'sutI ..
##8.029.10a##  archa\'nta\_ eke\_ mahi\_ sAma\' manvata\_ tena\_ sUrya\'marochayan ..
##8.030.01a##  na\_hi vo\_ astya\'rbha\_ko devA\'so\_ na ku\'mAra\_kaH .
##8.030.01c##  vishve\' sa\_toma\'hAnta\_ it ..
##8.030.02a##  iti\' stu\_tAso\' asathA rishAdaso\_ ye stha traya\'shcha tri\_Mshachcha\' .
##8.030.02c##  mano\'rdevA yaj~niyAsaH ..
##8.030.03a##  te na\'strAdhva\_M te\'.avata\_ ta u\' no\_ adhi\' vochata .
##8.030.03c##  mA na\'H pa\_thaH pitryA\'nmAna\_vAdadhi\' dU\_raM nai\'ShTa parA\_vata\'H ..
##8.030.04a##  ye de\'vAsa i\_ha sthana\_ vishve\' vaishvAna\_rA u\_ta .
##8.030.04c##  a\_smabhya\_M sharma\' sa\_pratho\_ gave.ashvA\'ya yachChata ..
##8.031.01a##  yo yajA\'ti\_ yajA\'ta\_ itsu\_nava\'chcha\_ pachA\'ti cha .
##8.031.01c##  bra\_hmedindra\'sya chAkanat ..
##8.031.02a##  pu\_ro\_LAsha\_M yo a\'smai\_ soma\_M rara\'ta A\_shira\'m .
##8.031.02c##  pAdittaM sha\_kro aMha\'saH ..
##8.031.03a##  tasya\' dyu\_mA.N a\'sa\_dratho\' de\_vajU\'ta\_H sa shU\'shuvat .
##8.031.03c##  vishvA\' va\_nvanna\'mi\_triyA\' ..
##8.031.04a##  asya\' pra\_jAva\'tI gR^i\_he.asa\'shchantI di\_vedi\'ve .
##8.031.04c##  iLA\' dhenu\_matI\' duhe ..
##8.031.05a##  yA dampa\'tI\_ sama\'nasA sunu\_ta A cha\_ dhAva\'taH .
##8.031.05c##  devA\'so\_ nitya\'yA\_shirA\' ..
##8.031.06a##  prati\' prAsha\_vyA\'.N itaH sa\_mya~nchA\' ba\_rhirA\'shAte .
##8.031.06c##  na tA vAje\'Shu vAyataH ..
##8.031.07a##  na de\_vAnA\_mapi\' hnutaH suma\_tiM na ju\'gukShataH .
##8.031.07c##  shravo\' bR^i\_hadvi\'vAsataH ..
##8.031.08a##  pu\_triNA\_ tA ku\'mA\_riNA\_ vishva\_mAyu\_rvya\'shnutaH .
##8.031.08c##  u\_bhA hira\'NyapeshasA ..
##8.031.09a##  vI\_tiho\'trA kR^i\_tadva\'sU dasha\_syantA\_mR^itA\'ya\_ kam .
##8.031.09c##  samUdho\' roma\_shaM ha\'to de\_veShu\' kR^iNuto\_ duva\'H ..
##8.031.10a##  A sharma\_ parva\'tAnAM vR^iNI\_mahe\' na\_dInA\'m .
##8.031.10c##  A viShNo\'H sachA\_bhuva\'H ..
##8.031.11a##  aitu\' pU\_ShA ra\_yirbhaga\'H sva\_sti sa\'rva\_dhAta\'maH .
##8.031.11c##  u\_ruradhvA\' sva\_staye\' ..
##8.031.12a##  a\_rama\'tirana\_rvaNo\_ vishvo\' de\_vasya\_ mana\'sA .
##8.031.12c##  A\_di\_tyAnA\'mane\_ha it ..
##8.031.13a##  yathA\' no mi\_tro a\'rya\_mA varu\'Na\_H santi\' go\_pAH .
##8.031.13c##  su\_gA R^i\_tasya\_ panthA\'H ..
##8.031.14a##  a\_gniM va\'H pU\_rvyaM gi\_rA de\_vamI\'Le\_ vasU\'nAm .
##8.031.14c##  sa\_pa\_ryanta\'H purupri\_yaM mi\_traM na kShe\'tra\_sAdha\'sam ..
##8.031.15a##  ma\_kShU de\_vava\'to\_ ratha\_H shUro\' vA pR^i\_tsu kAsu\' chit .
##8.031.15c##  de\_vAnA\_M ya inmano\_ yaja\'mAna\_ iya\'kShatya\_bhIdaya\'jvano bhuvat ..
##8.031.16a##  na ya\'jamAna riShyasi\_ na su\'nvAna\_ na de\'vayo .
##8.031.16c##  de\_vAnA\_M ya inmano\_ yaja\'mAna\_ iya\'kShatya\_bhIdaya\'jvano bhuvat ..
##8.031.17a##  naki\_ShTaM karma\'NA nasha\_nna pra yo\'Sha\_nna yo\'Shati .
##8.031.17c##  de\_vAnA\_M ya inmano\_ yaja\'mAna\_ iya\'kShatya\_bhIdaya\'jvano bhuvat ..
##8.031.18a##  asa\_datra\' su\_vIrya\'mu\_ta tyadA\_shvashvya\'m .
##8.031.18c##  de\_vAnA\_M ya inmano\_ yaja\'mAna\_ iya\'kShatya\_bhIdaya\'jvano bhuvat ..
##8.032.01a##  pra kR^i\_tAnyR^i\'jI\_ShiNa\_H kaNvA\_ indra\'sya\_ gAtha\'yA .
##8.032.01c##  made\_ soma\'sya vochata ..
##8.032.02a##  yaH sR^ibi\'nda\_mana\'rshani\_M pipru\'M dA\_sama\'hI\_shuva\'m .
##8.032.02c##  vadhI\'du\_gro ri\_Nanna\_paH ..
##8.032.03a##  nyarbu\'dasya vi\_ShTapa\'M va\_rShmANa\'M bR^iha\_tasti\'ra .
##8.032.03c##  kR^i\_She tadi\'ndra\_ pauMsya\'m ..
##8.032.04a##  prati\' shru\_tAya\' vo dhR^i\_ShattUrNA\'sha\_M na gi\_reradhi\' .
##8.032.04c##  hu\_ve su\'shi\_pramU\_taye\' ..
##8.032.05a##  sa gorashva\'sya\_ vi vra\_jaM ma\'ndA\_naH so\_myebhya\'H .
##8.032.05c##  pura\_M na shU\'ra darShasi ..
##8.032.06a##  yadi\' me rA\_raNa\'H su\_ta u\_kthe vA\_ dadha\'se\_ chana\'H .
##8.032.06c##  A\_rAdupa\' sva\_dhA ga\'hi ..
##8.032.07a##  va\_yaM ghA\' te\_ api\' Shmasi sto\_tAra\' indra girvaNaH .
##8.032.07c##  tvaM no\' jinva somapAH ..
##8.032.08a##  u\_ta na\'H pi\_tumA bha\'ra saMrarA\_No avi\'kShitam .
##8.032.08c##  magha\'va\_nbhUri\' te\_ vasu\' ..
##8.032.09a##  u\_ta no\_ goma\'taskR^idhi\_ hira\'Nyavato a\_shvina\'H .
##8.032.09c##  iLA\'bhi\_H saM ra\'bhemahi ..
##8.032.10a##  bR^i\_badu\'kthaM havAmahe sR^i\_praka\'rasnamU\_taye\' .
##8.032.10c##  sAdhu\' kR^i\_Nvanta\_mava\'se ..
##8.032.11a##  yaH sa\_Msthe chi\'chCha\_takra\'tu\_rAdI\'M kR^i\_Noti\' vR^itra\_hA .
##8.032.11c##  ja\_ri\_tR^ibhya\'H purU\_vasu\'H ..
##8.032.12a##  sa na\'H sha\_krashchi\_dA sha\'ka\_ddAna\'vA.N antarAbha\_raH .
##8.032.12c##  indro\_ vishvA\'bhirU\_tibhi\'H ..
##8.032.13a##  yo rA\_yo\_3\_\'.avani\'rma\_hAnsu\'pA\_raH su\'nva\_taH sakhA\' .
##8.032.13c##  tamindra\'ma\_bhi gA\'yata ..
##8.032.14a##  A\_ya\_ntAra\_M mahi\' sthi\_raM pR^ita\'nAsu shravo\_jita\'m .
##8.032.14c##  bhUre\_rIshA\'na\_moja\'sA ..
##8.032.15a##  naki\'rasya\_ shachI\'nAM niya\_ntA sU\_nR^itA\'nAm .
##8.032.15c##  naki\'rva\_ktA na dA\_diti\' ..
##8.032.16a##  na nU\_naM bra\_hmaNA\'mR^i\_NaM prA\'shU\_nAma\'sti sunva\_tAm .
##8.032.16c##  na somo\' apra\_tA pa\'pe ..
##8.032.17a##  panya\_ idupa\' gAyata\_ panya\' u\_kthAni\' shaMsata .
##8.032.17c##  brahmA\' kR^iNota\_ panya\_ it ..
##8.032.18a##  panya\_ A da\'rdirachCha\_tA sa\_hasrA\' vA\_jyavR^i\'taH .
##8.032.18c##  indro\_ yo yajva\'no vR^i\_dhaH ..
##8.032.19a##  vi ShU cha\'ra sva\_dhA anu\' kR^iShTI\_nAmanvA\_huva\'H .
##8.032.19c##  indra\_ piba\' su\_tAnA\'m ..
##8.032.20a##  piba\_ svadhai\'navAnAmu\_ta yastugrye\_ sachA\' .
##8.032.20c##  u\_tAyami\'ndra\_ yastava\' ..
##8.032.21a##  atI\'hi manyuShA\_viNa\'M suShu\_vAMsa\'mu\_pAra\'Ne .
##8.032.21c##  i\_maM rA\_taM su\_taM pi\'ba ..
##8.032.22a##  i\_hi ti\_sraH pa\'rA\_vata\' i\_hi pa~ncha\_ janA\_.N ati\' .
##8.032.22c##  dhenA\' indrAva\_chAka\'shat ..
##8.032.23a##  sUryo\' ra\_shmiM yathA\' sR^i\_jA tvA\' yachChantu me\_ gira\'H .
##8.032.23c##  ni\_mnamApo\_ na sa\_dhrya\'k ..
##8.032.24a##  adhva\'rya\_vA tu hi Shi\_~ncha soma\'M vI\_rAya\' shi\_priNe\' .
##8.032.24c##  bharA\' su\_tasya\' pI\_taye\' ..
##8.032.25a##  ya u\_dnaH pha\'li\_gaM bhi\_nannya1\_\'ksindhU\'.Nra\_vAsR^i\'jat .
##8.032.25c##  yo goShu\' pa\_kvaM dhA\_raya\'t ..
##8.032.26a##  aha\'nvR^i\_tramR^ichI\'Shama aurNavA\_bhama\'hI\_shuva\'m .
##8.032.26c##  hi\_menA\'vidhya\_darbu\'dam ..
##8.032.27a##  pra va\' u\_grAya\' ni\_ShTure.aShA\'LhAya prasa\_kShiNe\' .
##8.032.27c##  de\_vatta\_M brahma\' gAyata ..
##8.032.28a##  yo vishvA\'nya\_bhi vra\_tA soma\'sya\_ made\_ andha\'saH .
##8.032.28c##  indro\' de\_veShu\_ cheta\'ti ..
##8.032.29a##  i\_ha tyA sa\'dha\_mAdyA\_ harI\_ hira\'NyakeshyA .
##8.032.29c##  vo\_LhAma\_bhi prayo\' hi\_tam ..
##8.032.30a##  a\_rvA~ncha\'M tvA puruShTuta pri\_yame\'dhastutA\_ harI\' .
##8.032.30c##  so\_ma\_peyA\'ya vakShataH ..
##8.033.01a##  va\_yaM gha\' tvA su\_tAva\'nta\_ Apo\_ na vR^i\_ktaba\'rhiShaH .
##8.033.01c##  pa\_vitra\'sya pra\_srava\'NeShu vR^itraha\_npari\' sto\_tAra\' Asate ..
##8.033.02a##  svara\'nti tvA su\_te naro\_ vaso\' nire\_ka u\_kthina\'H .
##8.033.02c##  ka\_dA su\_taM tR^i\'ShA\_Na oka\_ A ga\'ma\_ indra\' sva\_bdIva\_ vaMsa\'gaH ..
##8.033.03a##  kaNve\'bhirdhR^iShNa\_vA dhR^i\_ShadvAja\'M darShi saha\_sriNa\'m .
##8.033.03c##  pi\_sha~Nga\'rUpaM maghavanvicharShaNe ma\_kShU goma\'ntamImahe ..
##8.033.04a##  pA\_hi gAyAndha\'so\_ mada\_ indrA\'ya medhyAtithe .
##8.033.04c##  yaH sammi\'shlo\_ haryo\_ryaH su\_te sachA\' va\_jrI ratho\' hira\_Nyaya\'H ..
##8.033.05a##  yaH su\'Sha\_vyaH su\_dakShi\'Na i\_no yaH su\_kratu\'rgR^i\_Ne .
##8.033.05c##  ya A\'ka\_raH sa\_hasrA\_ yaH sha\_tAma\'gha\_ indro\_ yaH pU\_rbhidA\'ri\_taH ..
##8.033.06a##  yo dhR^i\'Shi\_to yo.avR^i\'to\_ yo asti\_ shmashru\'Shu shri\_taH .
##8.033.06c##  vibhU\'tadyumna\_shchyava\'naH puruShTu\_taH kratvA\_ gauri\'va shAki\_naH ..
##8.033.07a##  ka I\'M veda su\_te sachA\_ piba\'nta\_M kadvayo\' dadhe .
##8.033.07c##  a\_yaM yaH puro\' vibhi\_nattyoja\'sA mandA\_naH shi\_pryandha\'saH ..
##8.033.08a##  dA\_nA mR^i\_go na vA\'ra\_NaH pu\'ru\_trA cha\_ratha\'M dadhe .
##8.033.08c##  naki\'ShTvA\_ ni ya\'ma\_dA su\_te ga\'mo ma\_hA.Nshcha\'ra\_syoja\'sA ..
##8.033.09a##  ya u\_graH sannani\'ShTR^itaH sthi\_ro raNA\'ya\_ saMskR^i\'taH .
##8.033.09c##  yadi\' sto\_turma\_ghavA\' shR^i\_Nava\_ddhava\_M nendro\' yoSha\_tyA ga\'mat ..
##8.033.10a##  sa\_tyami\_tthA vR^iSheda\'si\_ vR^iSha\'jUti\_rno.avR^i\'taH .
##8.033.10c##  vR^iShA\_ hyu\'gra shR^iNvi\_She pa\'rA\_vati\_ vR^iSho\' arvA\_vati\' shru\_taH ..
##8.033.11a##  vR^iSha\'Naste a\_bhIsha\'vo\_ vR^iShA\_ kashA\' hira\_NyayI\' .
##8.033.11c##  vR^iShA\_ ratho\' maghava\_nvR^iSha\'NA\_ harI\_ vR^iShA\_ tvaM sha\'takrato ..
##8.033.12a##  vR^iShA\_ sotA\' sunotu te\_ vR^iSha\'nnR^ijIpi\_nnA bha\'ra .
##8.033.12c##  vR^iShA\' dadhanve\_ vR^iSha\'NaM na\_dIShvA tubhya\'M sthAtarharINAm ..
##8.033.13a##  endra\' yAhi pI\_taye\_ madhu\' shaviShTha so\_myam .
##8.033.13c##  nAyamachChA\' ma\_ghavA\' shR^i\_Nava\_dgiro\_ brahmo\_kthA cha\' su\_kratu\'H ..
##8.033.14a##  vaha\'ntu tvA rathe\_ShThAmA hara\'yo ratha\_yuja\'H .
##8.033.14c##  ti\_rashchi\'da\_ryaM sava\'nAni vR^itrahanna\_nyeShA\_M yA sha\'takrato ..
##8.033.15a##  a\_smAka\'ma\_dyAnta\'ma\_M stoma\'M dhiShva mahAmaha .
##8.033.15c##  a\_smAka\'M te\_ sava\'nA santu\_ shaMta\'mA\_ madA\'ya dyukSha somapAH ..
##8.033.16a##  na\_hi Shastava\_ no mama\' shA\_stre a\_nyasya\_ raNya\'ti .
##8.033.16c##  yo a\_smAnvI\_ra Ana\'yat ..
##8.033.17a##  indra\'shchidghA\_ tada\'bravItstri\_yA a\'shA\_syaM mana\'H .
##8.033.17c##  u\_to aha\_ kratu\'M ra\_ghum ..
##8.033.18a##  saptI\' chidghA mada\_chyutA\' mithu\_nA va\'hato\_ ratha\'m .
##8.033.18c##  e\_veddhUrvR^iShNa\_ utta\'rA ..
##8.033.19a##  a\_dhaH pa\'shyasva\_ mopari\' saMta\_rAM pA\'da\_kau ha\'ra .
##8.033.19c##  mA te\' kashapla\_kau dR^i\'sha\_nstrI hi bra\_hmA ba\_bhUvi\'tha ..
##8.034.01a##  endra\' yAhi\_ hari\'bhi\_rupa\_ kaNva\'sya suShTu\_tim .
##8.034.01c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.02a##  A tvA\_ grAvA\_ vada\'nni\_ha so\_mI ghoShe\'Na yachChatu .
##8.034.02c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.03a##  atrA\_ vi ne\_mire\'ShA\_murA\_M na dhU\'nute\_ vR^ika\'H .
##8.034.03c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.04a##  A tvA\_ kaNvA\' i\_hAva\'se\_ hava\'nte\_ vAja\'sAtaye .
##8.034.04c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.05a##  dadhA\'mi te su\_tAnA\_M vR^iShNe\_ na pU\'rva\_pAyya\'m .
##8.034.05c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.06a##  smatpu\'raMdhirna\_ A ga\'hi vi\_shvato\'dhIrna U\_taye\' .
##8.034.06c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.07a##  A no\' yAhi mahemate\_ saha\'srote\_ shatA\'magha .
##8.034.07c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.08a##  A tvA\_ hotA\_ manu\'rhito deva\_trA va\'kSha\_dIDya\'H .
##8.034.08c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.09a##  A tvA\' mada\_chyutA\_ harI\' shye\_naM pa\_kSheva\' vakShataH .
##8.034.09c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.10a##  A yA\'hya\_rya A pari\_ svAhA\_ soma\'sya pI\_taye\' .
##8.034.10c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.11a##  A no\' yA\_hyupa\'shrutyu\_ktheShu\' raNayA i\_ha .
##8.034.11c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.12a##  sarU\'pai\_rA su no\' gahi\_ sambhR^i\'tai\_H sambhR^i\'tAshvaH .
##8.034.12c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.13a##  A yA\'hi\_ parva\'tebhyaH samu\_drasyAdhi\' vi\_ShTapa\'H .
##8.034.13c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.14a##  A no\_ gavyA\_nyashvyA\' sa\_hasrA\' shUra dardR^ihi .
##8.034.14c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.15a##  A na\'H sahasra\_sho bha\'rA\_yutA\'ni sha\_tAni\' cha .
##8.034.15c##  di\_vo a\_muShya\_ shAsa\'to\_ diva\'M ya\_ya di\'vAvaso ..
##8.034.16a##  A yadindra\'shcha\_ dadva\'he sa\_hasra\_M vasu\'rochiShaH .
##8.034.16c##  oji\'ShTha\_mashvya\'M pa\_shum ..
##8.034.17a##  ya R^i\_jrA vAta\'raMhaso.aru\_ShAso\' raghu\_Shyada\'H .
##8.034.17c##  bhrAja\'nte\_ sUryA\' iva ..
##8.034.18a##  pArA\'vatasya rA\_tiShu\' dra\_vachcha\'kreShvA\_shuShu\' .
##8.034.18c##  tiShTha\_M vana\'sya\_ madhya\_ A ..
##8.035.01a##  a\_gninendre\'Na\_ varu\'Nena\_ viShNu\'nAdi\_tyai ru\_drairvasu\'bhiH sachA\_bhuvA\' .
##8.035.01c##  sa\_joSha\'sA u\_ShasA\_ sUrye\'Na cha\_ soma\'M pibatamashvinA ..
##8.035.02a##  vishvA\'bhirdhI\_bhirbhuva\'nena vAjinA di\_vA pR^i\'thi\_vyAdri\'bhiH sachA\_bhuvA\' .
##8.035.02c##  sa\_joSha\'sA u\_ShasA\_ sUrye\'Na cha\_ soma\'M pibatamashvinA ..
##8.035.03a##  vishvai\'rde\_vaistri\_bhire\'kAda\_shairi\_hAdbhirma\_rudbhi\_rbhR^igu\'bhiH sachA\_bhuvA\' .
##8.035.03c##  sa\_joSha\'sA u\_ShasA\_ sUrye\'Na cha\_ soma\'M pibatamashvinA ..
##8.035.04a##  ju\_ShethA\'M ya\_j~naM bodha\'ta\_M hava\'sya me\_ vishve\_ha de\'vau\_ sava\_nAva\' gachChatam .
##8.035.04c##  sa\_joSha\'sA u\_ShasA\_ sUrye\'Na\_ cheSha\'M no voLhamashvinA ..
##8.035.05a##  stoma\'M juShethAM yuva\_sheva\' ka\_nyanA\_M vishve\_ha de\'vau\_ sava\_nAva\' gachChatam .
##8.035.05c##  sa\_joSha\'sA u\_ShasA\_ sUrye\'Na\_ cheSha\'M no voLhamashvinA ..
##8.035.06a##  giro\' juShethAmadhva\_raM ju\'ShethA\_M vishve\_ha de\'vau\_ sava\_nAva\' gachChatam .
##8.035.06c##  sa\_joSha\'sA u\_ShasA\_ sUrye\'Na\_ cheSha\'M no voLhamashvinA ..
##8.035.07a##  hA\_ri\_dra\_veva\' patatho\_ vanedupa\_ soma\'M su\_taM ma\'hi\_ShevAva\' gachChathaH .
##8.035.07c##  sa\_joSha\'sA u\_ShasA\_ sUrye\'Na cha\_ trirva\_rtiryA\'tamashvinA ..
##8.035.08a##  ha\_MsAvi\'va patatho adhva\_gAvi\'va\_ soma\'M su\_taM ma\'hi\_ShevAva\' gachChathaH .
##8.035.08c##  sa\_joSha\'sA u\_ShasA\_ sUrye\'Na cha\_ trirva\_rtiryA\'tamashvinA ..
##8.035.09a##  shye\_nAvi\'va patatho ha\_vyadA\'taye\_ soma\'M su\_taM ma\'hi\_ShevAva\' gachChathaH .
##8.035.09c##  sa\_joSha\'sA u\_ShasA\_ sUrye\'Na cha\_ trirva\_rtiryA\'tamashvinA ..
##8.035.10a##  piba\'taM cha tR^ipNu\_taM chA cha\' gachChataM pra\_jAM cha\' dha\_ttaM dravi\'NaM cha dhattam .
##8.035.10c##  sa\_joSha\'sA u\_ShasA\_ sUrye\'Na\_ chorja\'M no dhattamashvinA ..
##8.035.11a##  jaya\'taM cha\_ pra stu\'taM cha\_ pra chA\'vataM pra\_jAM cha\' dha\_ttaM dravi\'NaM cha dhattam .
##8.035.11c##  sa\_joSha\'sA u\_ShasA\_ sUrye\'Na\_ chorja\'M no dhattamashvinA ..
##8.035.12a##  ha\_taM cha\_ shatrU\_nyata\'taM cha mi\_triNa\'H pra\_jAM cha\' dha\_ttaM dravi\'NaM cha dhattam .
##8.035.12c##  sa\_joSha\'sA u\_ShasA\_ sUrye\'Na\_ chorja\'M no dhattamashvinA ..
##8.035.13a##  mi\_trAvaru\'NavantA u\_ta dharma\'vantA ma\_rutva\'ntA jari\_turga\'chChatho\_ hava\'m .
##8.035.13c##  sa\_joSha\'sA u\_ShasA\_ sUrye\'Na chAdi\_tyairyA\'tamashvinA ..
##8.035.14a##  a~Ngi\'rasvantA u\_ta viShNu\'vantA ma\_rutva\'ntA jari\_turga\'chChatho\_ hava\'m .
##8.035.14c##  sa\_joSha\'sA u\_ShasA\_ sUrye\'Na chAdi\_tyairyA\'tamashvinA ..
##8.035.15a##  R^i\_bhu\_mantA\' vR^iShaNA\_ vAja\'vantA ma\_rutva\'ntA jari\_turga\'chChatho\_ hava\'m .
##8.035.15c##  sa\_joSha\'sA u\_ShasA\_ sUrye\'Na chAdi\_tyairyA\'tamashvinA ..
##8.035.16a##  brahma\' jinvatamu\_ta ji\'nvata\_M dhiyo\' ha\_taM rakShA\'Msi\_ sedha\'ta\_mamI\'vAH .
##8.035.16c##  sa\_joSha\'sA u\_ShasA\_ sUrye\'Na cha\_ soma\'M sunva\_to a\'shvinA ..
##8.035.17a##  kSha\_traM ji\'nvatamu\_ta ji\'nvata\_M nR^Inha\_taM rakShA\'Msi\_ sedha\'ta\_mamI\'vAH .
##8.035.17c##  sa\_joSha\'sA u\_ShasA\_ sUrye\'Na cha\_ soma\'M sunva\_to a\'shvinA ..
##8.035.18a##  dhe\_nUrji\'nvatamu\_ta ji\'nvata\_M visho\' ha\_taM rakShA\'Msi\_ sedha\'ta\_mamI\'vAH .
##8.035.18c##  sa\_joSha\'sA u\_ShasA\_ sUrye\'Na cha\_ soma\'M sunva\_to a\'shvinA ..
##8.035.19a##  atre\'riva shR^iNutaM pU\_rvyastu\'tiM shyA\_vAshva\'sya sunva\_to ma\'dachyutA .
##8.035.19c##  sa\_joSha\'sA u\_ShasA\_ sUrye\'Na\_ chAshvi\'nA ti\_ro/a\'hnyam ..
##8.035.20a##  sargA\'.N iva sR^ijataM suShTu\_tIrupa\' shyA\_vAshva\'sya sunva\_to ma\'dachyutA .
##8.035.20c##  sa\_joSha\'sA u\_ShasA\_ sUrye\'Na\_ chAshvi\'nA ti\_ro/a\'hnyam ..
##8.035.21a##  ra\_shmI.Nri\'va yachChatamadhva\_rA.N upa\' shyA\_vAshva\'sya sunva\_to ma\'dachyutA .
##8.035.21c##  sa\_joSha\'sA u\_ShasA\_ sUrye\'Na\_ chAshvi\'nA ti\_ro/a\'hnyam ..
##8.035.22a##  a\_rvAgratha\_M ni ya\'chChata\_M piba\'taM so\_myaM madhu\' .
##8.035.22c##  A yA\'tamashvi\_nA ga\'tamava\_syurvA\'ma\_haM hu\'ve dha\_ttaM ratnA\'ni dA\_shuShe\' ..
##8.035.23a##  na\_mo\_vA\_ke prasthi\'te adhva\_re na\'rA vi\_vakSha\'Nasya pI\_taye\' .
##8.035.23c##  A yA\'tamashvi\_nA ga\'tamava\_syurvA\'ma\_haM hu\'ve dha\_ttaM ratnA\'ni dA\_shuShe\' ..
##8.035.24a##  svAhA\'kR^itasya tR^impataM su\_tasya\' devA\_vandha\'saH .
##8.035.24c##  A yA\'tamashvi\_nA ga\'tamava\_syurvA\'ma\_haM hu\'ve dha\_ttaM ratnA\'ni dA\_shuShe\' ..
##8.036.01a##  a\_vi\_tAsi\' sunva\_to vR^i\_ktaba\'rhiSha\_H pibA\_ soma\_M madA\'ya\_ kaM sha\'takrato .
##8.036.01c##  yaM te\' bhA\_gamadhA\'raya\_nvishvA\'H sehA\_naH pR^ita\'nA u\_ru jraya\_H sama\'psu\_jinma\_rutvA\'.N indra satpate ..
##8.036.02a##  prAva\' sto\_tAra\'M maghava\_nnava\_ tvAM pibA\_ soma\_M madA\'ya\_ kaM sha\'takrato .
##8.036.02c##  yaM te\' bhA\_gamadhA\'raya\_nvishvA\'H sehA\_naH pR^ita\'nA u\_ru jraya\_H sama\'psu\_jinma\_rutvA\'.N indra satpate ..
##8.036.03a##  U\_rjA de\_vA.N ava\_syoja\'sA\_ tvAM pibA\_ soma\_M madA\'ya\_ kaM sha\'takrato .
##8.036.03c##  yaM te\' bhA\_gamadhA\'raya\_nvishvA\'H sehA\_naH pR^ita\'nA u\_ru jraya\_H sama\'psu\_jinma\_rutvA\'.N indra satpate ..
##8.036.04a##  ja\_ni\_tA di\_vo ja\'ni\_tA pR^i\'thi\_vyAH pibA\_ soma\_M madA\'ya\_ kaM sha\'takrato .
##8.036.04c##  yaM te\' bhA\_gamadhA\'raya\_nvishvA\'H sehA\_naH pR^ita\'nA u\_ru jraya\_H sama\'psu\_jinma\_rutvA\'.N indra satpate ..
##8.036.05a##  ja\_ni\_tAshvA\'nAM jani\_tA gavA\'masi\_ pibA\_ soma\_M madA\'ya\_ kaM sha\'takrato .
##8.036.05c##  yaM te\' bhA\_gamadhA\'raya\_nvishvA\'H sehA\_naH pR^ita\'nA u\_ru jraya\_H sama\'psu\_jinma\_rutvA\'.N indra satpate ..
##8.036.06a##  atrI\'NA\_M stoma\'madrivo ma\_haskR^i\'dhi\_ pibA\_ soma\_M madA\'ya\_ kaM sha\'takrato .
##8.036.06c##  yaM te\' bhA\_gamadhA\'raya\_nvishvA\'H sehA\_naH pR^ita\'nA u\_ru jraya\_H sama\'psu\_jinma\_rutvA\'.N indra satpate ..
##8.036.07a##  shyA\_vAshva\'sya sunva\_tastathA\' shR^iNu\_ yathAshR^i\'No\_ratre\_H karmA\'Ni kR^iNva\_taH .
##8.036.07c##  pra tra\_sada\'syumAvitha\_ tvameka\_ innR^i\_ShAhya\_ indra\_ brahmA\'Ni va\_rdhaya\'n ..
##8.037.01a##  predaM brahma\' vR^itra\_tUrye\'ShvAvitha\_ pra su\'nva\_taH sha\'chIpata\_ indra\_ vishvA\'bhirU\_tibhi\'H .
##8.037.01d##  mAdhya\'Mdinasya\_ sava\'nasya vR^itrahannanedya\_ pibA\_ soma\'sya vajrivaH ..
##8.037.02a##  se\_hA\_na u\'gra\_ pR^ita\'nA a\_bhi druha\'H shachIpata\_ indra\_ vishvA\'bhirU\_tibhi\'H .
##8.037.02d##  mAdhya\'Mdinasya\_ sava\'nasya vR^itrahannanedya\_ pibA\_ soma\'sya vajrivaH ..
##8.037.03a##  e\_ka\_rALa\_sya bhuva\'nasya rAjasi shachIpata\_ indra\_ vishvA\'bhirU\_tibhi\'H .
##8.037.03d##  mAdhya\'Mdinasya\_ sava\'nasya vR^itrahannanedya\_ pibA\_ soma\'sya vajrivaH ..
##8.037.04a##  sa\_sthAvA\'nA yavayasi\_ tvameka\_ ichCha\'chIpata\_ indra\_ vishvA\'bhirU\_tibhi\'H .
##8.037.04d##  mAdhya\'Mdinasya\_ sava\'nasya vR^itrahannanedya\_ pibA\_ soma\'sya vajrivaH ..
##8.037.05a##  kShema\'sya cha pra\_yuja\'shcha\_ tvamI\'shiShe shachIpata\_ indra\_ vishvA\'bhirU\_tibhi\'H .
##8.037.05d##  mAdhya\'Mdinasya\_ sava\'nasya vR^itrahannanedya\_ pibA\_ soma\'sya vajrivaH ..
##8.037.06a##  kSha\_trAya\' tva\_mava\'si\_ na tva\'mAvitha shachIpata\_ indra\_ vishvA\'bhirU\_tibhi\'H .
##8.037.06d##  mAdhya\'Mdinasya\_ sava\'nasya vR^itrahannanedya\_ pibA\_ soma\'sya vajrivaH ..
##8.037.07a##  shyA\_vAshva\'sya\_ rebha\'ta\_stathA\' shR^iNu\_ yathAshR^i\'No\_ratre\_H karmA\'Ni kR^iNva\_taH .
##8.037.07c##  pra tra\_sada\'syumAvitha\_ tvameka\_ innR^i\_ShAhya\_ indra\' kSha\_trANi\' va\_rdhaya\'n ..
##8.038.01a##  ya\_j~nasya\_ hi stha R^i\_tvijA\_ sasnI\_ vAje\'Shu\_ karma\'su .
##8.038.01c##  indrA\'gnI\_ tasya\' bodhatam ..
##8.038.02a##  to\_shAsA\' ratha\_yAvA\'nA vR^itra\_haNApa\'rAjitA .
##8.038.02c##  indrA\'gnI\_ tasya\' bodhatam ..
##8.038.03a##  i\_daM vA\'M madi\_raM madhvadhu\'kSha\_nnadri\'bhi\_rnara\'H .
##8.038.03c##  indrA\'gnI\_ tasya\' bodhatam ..
##8.038.04a##  ju\_ShethA\'M ya\_j~nami\_ShTaye\' su\_taM soma\'M sadhastutI .
##8.038.04c##  indrA\'gnI\_ A ga\'taM narA ..
##8.038.05a##  i\_mA ju\'ShethA\_M sava\'nA\_ yebhi\'rha\_vyAnyU\_hathu\'H .
##8.038.05c##  indrA\'gnI\_ A ga\'taM narA ..
##8.038.06a##  i\_mAM gA\'ya\_trava\'rtaniM ju\_ShethA\'M suShTu\_tiM mama\' .
##8.038.06c##  indrA\'gnI\_ A ga\'taM narA ..
##8.038.07a##  prA\_ta\_ryAva\'bhi\_rA ga\'taM de\_vebhi\'rjenyAvasU .
##8.038.07c##  indrA\'gnI\_ soma\'pItaye ..
##8.038.08a##  shyA\_vAshva\'sya sunva\_to.atrI\'NAM shR^iNuta\_M hava\'m .
##8.038.08c##  indrA\'gnI\_ soma\'pItaye ..
##8.038.09a##  e\_vA vA\'mahva U\_taye\_ yathAhu\'vanta\_ medhi\'rAH .
##8.038.09c##  indrA\'gnI\_ soma\'pItaye ..
##8.038.10a##  AhaM sara\'svatIvatorindrA\_gnyoravo\' vR^iNe .
##8.038.10c##  yAbhyA\'M gAya\_tramR^i\_chyate\' ..
##8.039.01a##  a\_gnima\'stoShyR^i\_gmiya\'ma\_gnimI\_LA ya\_jadhyai\' .
##8.039.01c##  a\_gnirde\_vA.N a\'naktu na u\_bhe hi vi\_dathe\' ka\_vira\_ntashchara\'ti dU\_tyaM1\_\' nabha\'ntAmanya\_ke sa\'me ..
##8.039.02a##  nya\'gne\_ navya\'sA\_ vacha\'sta\_nUShu\_ shaMsa\'meShAm .
##8.039.02c##  nyarA\'tI\_ rarA\'vNA\_M vishvA\' a\_ryo arA\'tIri\_to yu\'chChantvA\_muro\_ nabha\'ntAmanya\_ke sa\'me ..
##8.039.03a##  agne\_ manmA\'ni\_ tubhya\_M kaM ghR^i\_taM na ju\'hva A\_sani\' .
##8.039.03c##  sa de\_veShu\_ pra chi\'kiddhi\_ tvaM hyasi\' pU\_rvyaH shi\_vo dU\_to vi\_vasva\'to\_ nabha\'ntAmanya\_ke sa\'me ..
##8.039.04a##  tatta\'da\_gnirvayo\' dadhe\_ yathA\'yathA kR^ipa\_Nyati\' .
##8.039.04c##  U\_rjAhu\'ti\_rvasU\'nA\_M shaM cha\_ yoshcha\_ mayo\' dadhe\_ vishva\'syai de\_vahU\'tyai\_ nabha\'ntAmanya\_ke sa\'me ..
##8.039.05a##  sa chi\'keta\_ sahI\'yasA\_gnishchi\_treNa\_ karma\'NA .
##8.039.05c##  sa hotA\_ shashva\'tInA\_M dakShi\'NAbhira\_bhIvR^i\'ta i\_noti\' cha pratI\_vyaM1\_\' nabha\'ntAmanya\_ke sa\'me ..
##8.039.06a##  a\_gnirjA\_tA de\_vAnA\'ma\_gnirve\'da\_ martA\'nAmapI\_chya\'m .
##8.039.06c##  a\_gniH sa dra\'viNo\_dA a\_gnirdvArA\_ vyU\'rNute\_ svA\'huto\_ navI\'yasA\_ nabha\'ntAmanya\_ke sa\'me ..
##8.039.07a##  a\_gnirde\_veShu\_ saMva\'su\_H sa vi\_kShu ya\_j~niyA\_svA .
##8.039.07c##  sa mu\_dA kAvyA\' pu\_ru vishva\_M bhUme\'va puShyati de\_vo de\_veShu\' ya\_j~niyo\_ nabha\'ntAmanya\_ke sa\'me ..
##8.039.08a##  yo a\_gniH sa\_ptamA\'nuShaH shri\_to vishve\'Shu\_ sindhu\'Shu .
##8.039.08c##  tamAga\'nma tripa\_styaM ma\'ndhA\_turda\'syu\_hanta\'mama\_gniM ya\_j~neShu\' pU\_rvyaM nabha\'ntAmanya\_ke sa\'me ..
##8.039.09a##  a\_gnistrINi\' tri\_dhAtU\_nyA kShe\'ti vi\_dathA\' ka\_viH .
##8.039.09c##  sa trI.Nre\'kAda\_shA.N i\_ha yakSha\'chcha pi\_praya\'chcha no\_ vipro\' dU\_taH pari\'ShkR^ito\_ nabha\'ntAmanya\_ke sa\'me ..
##8.039.10a##  tvaM no\' agna A\_yuShu\_ tvaM de\_veShu\' pUrvya\_ vasva\_ eka\' irajyasi .
##8.039.10d##  tvAmApa\'H pari\_sruta\_H pari\' yanti\_ svase\'tavo\_ nabha\'ntAmanya\_ke sa\'me ..
##8.040.01a##  indrA\'gnI yu\_vaM su na\_H saha\'ntA\_ dAsa\'tho ra\_yim .
##8.040.01c##  yena\' dR^i\_LhA sa\_matsvA vI\_Lu chi\'tsAhiShI\_mahya\_gnirvane\'va\_ vAta\_ innabha\'ntAmanya\_ke sa\'me ..
##8.040.02a##  na\_hi vA\'M va\_vrayA\'ma\_he.athendra\_midya\'jAmahe\_ shavi\'ShThaM nR^i\_NAM nara\'m .
##8.040.02d##  sa na\'H ka\_dA chi\_darva\'tA\_ gama\_dA vAja\'sAtaye\_ gama\_dA me\_dhasA\'taye\_ nabha\'ntAmanya\_ke sa\'me ..
##8.040.03a##  tA hi madhya\_M bharA\'NAmindrA\_gnI a\'dhikShi\_taH .
##8.040.03c##  tA u\' kavitva\_nA ka\_vI pR^i\_chChyamA\'nA sakhIya\_te saM dhI\_tama\'shnutaM narA\_ nabha\'ntAmanya\_ke sa\'me ..
##8.040.04a##  a\_bhya\'rcha nabhAka\_vadi\'ndrA\_gnI ya\_jasA\' gi\_rA .
##8.040.04c##  yayo\_rvishva\'mi\_daM jaga\'di\_yaM dyauH pR^i\'thi\_vI ma\_hyu1\_\'pasthe\' bibhR^i\_to vasu\_ nabha\'ntAmanya\_ke sa\'me ..
##8.040.05a##  pra brahmA\'Ni nabhAka\_vadi\'ndrA\_gnibhyA\'mirajyata .
##8.040.05c##  yA sa\_ptabu\'dhnamarNa\_vaM ji\_hmabA\'ramaporNu\_ta indra\_ IshA\'na\_ oja\'sA\_ nabha\'ntAmanya\_ke sa\'me ..
##8.040.06a##  api\' vR^ishcha purANa\_vadvra\_tate\'riva guShpi\_tamojo\' dA\_sasya\' dambhaya .
##8.040.06d##  va\_yaM tada\'sya\_ sambhR^i\'ta\_M vasvindre\'Na\_ vi bha\'jemahi\_ nabha\'ntAmanya\_ke sa\'me ..
##8.040.07a##  yadi\'ndrA\_gnI janA\' i\_me vi\_hvaya\'nte\_ tanA\' gi\_rA .
##8.040.07c##  a\_smAke\'bhi\_rnR^ibhi\'rva\_yaM sA\'sa\_hyAma\' pR^itanya\_to va\'nu\_yAma\' vanuShya\_to nabha\'ntAmanya\_ke sa\'me ..
##8.040.08a##  yA nu shve\_tAva\_vo di\_va u\_chcharA\'ta\_ upa\_ dyubhi\'H .
##8.040.08c##  i\_ndrA\_gnyoranu\' vra\_tamuhA\'nA yanti\_ sindha\'vo\_ yAnsI\'M ba\_ndhAdamu\'~nchatA\_M nabha\'ntAmanya\_ke sa\'me ..
##8.040.09a##  pU\_rvIShTa\' i\_ndropa\'mAtayaH pU\_rvIru\_ta prasha\'staya\_H sUno\' hi\_nvasya\' harivaH .
##8.040.09d##  vasvo\' vI\_rasyA\_pR^icho\_ yA nu sAdha\'nta no\_ dhiyo\_ nabha\'ntAmanya\_ke sa\'me ..
##8.040.10a##  taM shi\'shItA suvR^i\_ktibhi\'stve\_ShaM satvA\'namR^i\_gmiya\'m .
##8.040.10c##  u\_to nu chi\_dya oja\'sA\_ shuShNa\'syA\_NDAni\_ bheda\'ti\_ jeSha\_tsva\'rvatIra\_po nabha\'ntAmanya\_ke sa\'me ..
##8.040.11a##  taM shi\'shItA svadhva\_raM sa\_tyaM satvA\'namR^i\_tviya\'m .
##8.040.11c##  u\_to nu chi\_dya oha\'ta A\_NDA shuShNa\'sya\_ bheda\_tyajai\_H sva\'rvatIra\_po nabha\'ntAmanya\_ke sa\'me ..
##8.040.12a##  e\_vendrA\_gnibhyA\'M pitR^i\_vannavI\'yo mandhAtR^i\_vada\'~Ngira\_svada\'vAchi .
##8.040.12c##  tri\_dhAtu\'nA\_ sharma\'NA pAtama\_smAnva\_yaM syA\'ma\_ pata\'yo rayI\_NAm ..
##8.041.01a##  a\_smA U\_ Shu prabhU\'taye\_ varu\'NAya ma\_rudbhyo.archA\' vi\_duShTa\'rebhyaH .
##8.041.01d##  yo dhI\_tA mAnu\'ShANAM pa\_shvo gA i\'va\_ rakSha\'ti\_ nabha\'ntAmanya\_ke sa\'me ..
##8.041.02a##  tamU\_ Shu sa\'ma\_nA gi\_rA pi\'tR^I\_NAM cha\_ manma\'bhiH .
##8.041.02c##  nA\_bhA\_kasya\_ prasha\'stibhi\_ryaH sindhU\'nA\_mupo\'da\_ye sa\_ptasva\'sA\_ sa ma\'dhya\_mo nabha\'ntAmanya\_ke sa\'me ..
##8.041.03a##  sa kShapa\_H pari\' Shasvaje\_ nyu1\_\'sro mA\_yayA\' dadhe\_ sa vishva\_M pari\' darsha\_taH .
##8.041.03d##  tasya\_ venI\_ranu\' vra\_tamu\_Shasti\_sro a\'vardhaya\_nnabha\'ntAmanya\_ke sa\'me ..
##8.041.04a##  yaH ka\_kubho\' nidhAra\_yaH pR^i\'thi\_vyAmadhi\' darsha\_taH .
##8.041.04c##  sa mAtA\' pU\_rvyaM pa\_daM tadvaru\'Nasya\_ saptya\_M sa hi go\_pA i\_veryo\_ nabha\'ntAmanya\_ke sa\'me ..
##8.041.05a##  yo dha\_rtA bhuva\'nAnA\_M ya u\_srANA\'mapI\_chyA\_3\_\' veda\_ nAmA\'ni\_ guhyA\' .
##8.041.05d##  sa ka\_viH kAvyA\' pu\_ru rU\_paM dyauri\'va puShyati\_ nabha\'ntAmanya\_ke sa\'me ..
##8.041.06a##  yasmi\_nvishvA\'ni\_ kAvyA\' cha\_kre nAbhi\'riva shri\_tA .
##8.041.06c##  tri\_taM jU\_tI sa\'paryata vra\_je gAvo\_ na sa\_Myuje\' yu\_je ashvA\'.N ayukShata\_ nabha\'ntAmanya\_ke sa\'me ..
##8.041.07a##  ya A\_svatka\' A\_shaye\_ vishvA\' jA\_tAnye\'ShAm .
##8.041.07c##  pari\_ dhAmA\'ni\_ marmR^i\'sha\_dvaru\'Nasya pu\_ro gaye\_ vishve\' de\_vA anu\' vra\_taM nabha\'ntAmanya\_ke sa\'me ..
##8.041.08a##  sa sa\'mu\_dro a\'pI\_chya\'stu\_ro dyAmi\'va rohati\_ ni yadA\'su\_ yaju\'rda\_dhe .
##8.041.08d##  sa mA\_yA a\_rchinA\' pa\_dAstR^i\'NA\_nnAka\_mAru\'ha\_nnabha\'ntAmanya\_ke sa\'me ..
##8.041.09a##  yasya\' shve\_tA vi\'chakSha\_NA ti\_sro bhUmI\'radhikShi\_taH .
##8.041.09c##  trirutta\'rANi pa\_pratu\_rvaru\'Nasya dhru\_vaM sada\_H sa sa\'ptA\_nAmi\'rajyati\_ nabha\'ntAmanya\_ke sa\'me ..
##8.041.10a##  yaH shve\_tA.N adhi\'nirNijashcha\_kre kR^i\_ShNA.N anu\' vra\_tA .
##8.041.10c##  sa dhAma\' pU\_rvyaM ma\'me\_ yaH ska\_mbhena\_ vi roda\'sI a\_jo na dyAmadhA\'raya\_nnabha\'ntAmanya\_ke sa\'me ..
##8.042.01a##  asta\'bhnA\_ddyAmasu\'ro vi\_shvave\'dA\_ ami\'mIta vari\_mANa\'M pR^ithi\_vyAH .
##8.042.01c##  AsI\'da\_dvishvA\_ bhuva\'nAni sa\_mrADvishvettAni\_ varu\'Nasya vra\_tAni\' ..
##8.042.02a##  e\_vA va\'ndasva\_ varu\'NaM bR^i\_hanta\'M nama\_syA dhIra\'ma\_mR^ita\'sya go\_pAm .
##8.042.02c##  sa na\_H sharma\' tri\_varU\'tha\_M vi ya\'MsatpA\_taM no\' dyAvApR^ithivI u\_pasthe\' ..
##8.042.03a##  i\_mAM dhiya\_M shikSha\'mANasya deva\_ kratu\_M dakSha\'M varuNa\_ saM shi\'shAdhi .
##8.042.03c##  yayAti\_ vishvA\' duri\_tA tare\'ma su\_tarmA\'Na\_madhi\_ nAva\'M ruhema ..
##8.042.04a##  A vA\_M grAvA\'No ashvinA dhI\_bhirviprA\' achuchyavuH .
##8.042.04c##  nAsa\'tyA\_ soma\'pItaye\_ nabha\'ntAmanya\_ke sa\'me ..
##8.042.05a##  yathA\' vA\_matri\'rashvinA gI\_rbhirvipro\_ ajo\'havIt .
##8.042.05c##  nAsa\'tyA\_ soma\'pItaye\_ nabha\'ntAmanya\_ke sa\'me ..
##8.042.06a##  e\_vA vA\'mahva U\_taye\_ yathAhu\'vanta\_ medhi\'rAH .
##8.042.06c##  nAsa\'tyA\_ soma\'pItaye\_ nabha\'ntAmanya\_ke sa\'me ..
##8.043.01a##  i\_me vipra\'sya ve\_dhaso\_.agnerastR^i\'tayajvanaH .
##8.043.01c##  gira\_H stomA\'sa Irate ..
##8.043.02a##  asmai\' te prati\_harya\'te\_ jAta\'vedo\_ vicha\'rShaNe .
##8.043.02c##  agne\_ janA\'mi suShTu\_tim ..
##8.043.03a##  A\_ro\_kA i\'va\_ ghedaha\' ti\_gmA a\'gne\_ tava\_ tviSha\'H .
##8.043.03c##  da\_dbhirvanA\'ni bapsati ..
##8.043.04a##  hara\'yo dhU\_make\'tavo\_ vAta\'jUtA\_ upa\_ dyavi\' .
##8.043.04c##  yata\'nte\_ vR^itha\'ga\_gnaya\'H ..
##8.043.05a##  e\_te tye vR^itha\'ga\_gnaya\' i\_ddhAsa\_H sama\'dR^ikShata .
##8.043.05c##  u\_ShasA\'miva ke\_tava\'H ..
##8.043.06a##  kR^i\_ShNA rajA\'Msi patsu\_taH pra\_yANe\' jA\_tave\'dasaH .
##8.043.06c##  a\_gniryadrodha\'ti\_ kShami\' ..
##8.043.07a##  dhA\_siM kR^i\'NvA\_na oSha\'dhI\_rbapsa\'da\_gnirna vA\'yati .
##8.043.07c##  puna\_ryantaru\'NI\_rapi\' ..
##8.043.08a##  ji\_hvAbhi\_raha\_ nanna\'mada\_rchiShA\' ja~njaNA\_bhava\'n .
##8.043.08c##  a\_gnirvane\'Shu rochate ..
##8.043.09a##  a\_psva\'gne\_ sadhi\_ShTava\_ sauSha\'dhI\_ranu\' rudhyase .
##8.043.09c##  garbhe\_ sa~njA\'yase\_ puna\'H ..
##8.043.10a##  uda\'gne\_ tava\_ tadghR^i\_tAda\_rchI ro\'chata\_ Ahu\'tam .
##8.043.10c##  niMsA\'naM ju\_hvo\_3\_\' mukhe\' ..
##8.043.11a##  u\_kShAnnA\'ya va\_shAnnA\'ya\_ soma\'pR^iShThAya ve\_dhase\' .
##8.043.11c##  stomai\'rvidhemA\_gnaye\' ..
##8.043.12a##  u\_ta tvA\_ nama\'sA va\_yaM hota\_rvare\'Nyakrato .
##8.043.12c##  agne\' sa\_midbhi\'rImahe ..
##8.043.13a##  u\_ta tvA\' bhR^igu\_vachChu\'che manu\_Shvada\'gna Ahuta .
##8.043.13c##  a\_~Ngi\_ra\_svaddha\'vAmahe ..
##8.043.14a##  tvaM hya\'gne a\_gninA\_ vipro\_ vipre\'Na\_ sansa\_tA .
##8.043.14c##  sakhA\_ sakhyA\' sami\_dhyase\' ..
##8.043.15a##  sa tvaM viprA\'ya dA\_shuShe\' ra\_yiM de\'hi saha\_sriNa\'m .
##8.043.15c##  agne\' vI\_rava\'tI\_miSha\'m ..
##8.043.16a##  agne\_ bhrAta\_H saha\'skR^ita\_ rohi\'dashva\_ shuchi\'vrata .
##8.043.16c##  i\_maM stoma\'M juShasva me ..
##8.043.17a##  u\_ta tvA\'gne\_ mama\_ stuto\' vA\_shrAya\' prati\_harya\'te .
##8.043.17c##  go\_ShThaM gAva\' ivAshata ..
##8.043.18a##  tubhya\_M tA a\'~Ngirastama\_ vishvA\'H sukShi\_taya\_H pR^itha\'k .
##8.043.18c##  agne\_ kAmA\'ya yemire ..
##8.043.19a##  a\_gniM dhI\_bhirma\'nI\_ShiNo\_ medhi\'rAso vipa\_shchita\'H .
##8.043.19c##  a\_dma\_sadyA\'ya hinvire ..
##8.043.20a##  taM tvAmajme\'Shu vA\_jina\'M tanvA\_nA a\'gne adhva\_ram .
##8.043.20c##  vahni\_M hotA\'ramILate ..
##8.043.21a##  pu\_ru\_trA hi sa\_dR^i~N~Nasi\_ visho\_ vishvA\_ anu\' pra\_bhuH .
##8.043.21c##  sa\_matsu\' tvA havAmahe ..
##8.043.22a##  tamI\'LiShva\_ ya Ahu\'to\_.agnirvi\_bhrAja\'te ghR^i\_taiH .
##8.043.22c##  i\_maM na\'H shR^iNava\_ddhava\'m ..
##8.043.23a##  taM tvA\' va\_yaM ha\'vAmahe shR^i\_Nvanta\'M jA\_tave\'dasam .
##8.043.23c##  agne\_ ghnanta\_mapa\_ dviSha\'H ..
##8.043.24a##  vi\_shAM rAjA\'na\_madbhu\'ta\_madhya\'kSha\_M dharma\'NAmi\_mam .
##8.043.24c##  a\_gnimI\'Le\_ sa u\' shravat ..
##8.043.25a##  a\_gniM vi\_shvAyu\'vepasa\_M marya\_M na vA\_jina\'M hi\_tam .
##8.043.25c##  sapti\_M na vA\'jayAmasi ..
##8.043.26a##  ghnanmR^i\_dhrANyapa\_ dviSho\_ daha\_nrakShA\'Msi vi\_shvahA\' .
##8.043.26c##  agne\' ti\_gmena\' dIdihi ..
##8.043.27a##  yaM tvA\_ janA\'sa indha\_te ma\'nu\_Shvada\'~Ngirastama .
##8.043.27c##  agne\_ sa bo\'dhi me\_ vacha\'H ..
##8.043.28a##  yada\'gne divi\_jA asya\'psu\_jA vA\' sahaskR^ita .
##8.043.28c##  taM tvA\' gI\_rbhirha\'vAmahe ..
##8.043.29a##  tubhya\_M ghette janA\' i\_me vishvA\'H sukShi\_taya\_H pR^itha\'k .
##8.043.29c##  dhA\_siM hi\'nva\_ntyatta\'ve ..
##8.043.30a##  te gheda\'gne svA\_dhyo.ahA\_ vishvA\' nR^i\_chakSha\'saH .
##8.043.30c##  tara\'ntaH syAma du\_rgahA\' ..
##8.043.31a##  a\_gniM ma\_ndraM pu\'rupri\_yaM shI\_raM pA\'va\_kasho\'chiSham .
##8.043.31c##  hR^i\_dbhirma\_ndrebhi\'rImahe ..
##8.043.32a##  sa tvama\'gne vi\_bhAva\'suH sR^i\_jansUryo\_ na ra\_shmibhi\'H .
##8.043.32c##  shardha\_ntamA\'Msi jighnase ..
##8.043.33a##  tatte\' sahasva Imahe dA\_traM yannopa\_dasya\'ti .
##8.043.33c##  tvada\'gne\_ vArya\_M vasu\' ..
##8.044.01a##  sa\_midhA\_gniM du\'vasyata ghR^i\_tairbo\'dhaya\_tAti\'thim .
##8.044.01c##  Asmi\'nha\_vyA ju\'hotana ..
##8.044.02a##  agne\_ stoma\'M juShasva me\_ vardha\'svA\_nena\_ manma\'nA .
##8.044.02c##  prati\' sU\_ktAni\' harya naH ..
##8.044.03a##  a\_gniM dU\_taM pu\_ro da\'dhe havya\_vAha\_mupa\' bruve .
##8.044.03c##  de\_vA.N A sA\'dayAdi\_ha ..
##8.044.04a##  utte\' bR^i\_hanto\' a\_rchaya\'H samidhA\_nasya\' dIdivaH .
##8.044.04c##  agne\' shu\_krAsa\' Irate ..
##8.044.05a##  upa\' tvA ju\_hvo\_3\_\' mama\' ghR^i\_tAchI\'ryantu haryata .
##8.044.05c##  agne\' ha\_vyA ju\'Shasva naH ..
##8.044.06a##  ma\_ndraM hotA\'ramR^i\_tvija\'M chi\_trabhA\'nuM vi\_bhAva\'sum .
##8.044.06c##  a\_gnimI\'Le\_ sa u\' shravat ..
##8.044.07a##  pra\_tnaM hotA\'ra\_mIDya\_M juShTa\'ma\_gniM ka\_vikra\'tum .
##8.044.07c##  a\_dhva\_rANA\'mabhi\_shriya\'m ..
##8.044.08a##  ju\_ShA\_No a\'~Ngirastame\_mA ha\_vyAnyA\'nu\_Shak .
##8.044.08c##  agne\' ya\_j~naM na\'ya R^itu\_thA ..
##8.044.09a##  sa\_mi\_dhA\_na u\' santya\_ shukra\'shocha i\_hA va\'ha .
##8.044.09c##  chi\_ki\_tvAndaivya\_M jana\'m ..
##8.044.10a##  vipra\_M hotA\'rama\_druha\'M dhU\_make\'tuM vi\_bhAva\'sum .
##8.044.10c##  ya\_j~nAnA\'M ke\_tumI\'mahe ..
##8.044.11a##  agne\_ ni pA\'hi na\_stvaM prati\' Shma deva\_ rISha\'taH .
##8.044.11c##  bhi\_ndhi dveSha\'H sahaskR^ita ..
##8.044.12a##  a\_gniH pra\_tnena\_ manma\'nA\_ shumbhA\'nasta\_nvaM1\_\' svAm .
##8.044.12c##  ka\_virvipre\'Na vAvR^idhe ..
##8.044.13a##  U\_rjo napA\'ta\_mA hu\'ve\_.agniM pA\'va\_kasho\'chiSham .
##8.044.13c##  a\_sminya\_j~ne sva\'dhva\_re ..
##8.044.14a##  sa no\' mitramaha\_stvamagne\' shu\_kreNa\' sho\_chiShA\' .
##8.044.14c##  de\_vairA sa\'tsi ba\_rhiShi\' ..
##8.044.15a##  yo a\_gniM ta\_nvo\_3\_\' dame\' de\_vaM marta\'H sapa\_ryati\' .
##8.044.15c##  tasmA\_ iddI\'daya\_dvasu\' ..
##8.044.16a##  a\_gnirmU\_rdhA di\_vaH ka\_kutpati\'H pR^ithi\_vyA a\_yam .
##8.044.16c##  a\_pAM retA\'Msi jinvati ..
##8.044.17a##  uda\'gne\_ shucha\'ya\_stava\' shu\_krA bhrAja\'nta Irate .
##8.044.17c##  tava\_ jyotI\'MShya\_rchaya\'H ..
##8.044.18a##  Ishi\'She\_ vArya\'sya\_ hi dA\_trasyA\'gne\_ sva\'rpatiH .
##8.044.18c##  sto\_tA syA\_M tava\_ sharma\'Ni ..
##8.044.19a##  tvAma\'gne manI\_ShiNa\_stvAM hi\'nvanti\_ chitti\'bhiH .
##8.044.19c##  tvAM va\'rdhantu no\_ gira\'H ..
##8.044.20a##  ada\'bdhasya sva\_dhAva\'to dU\_tasya\_ rebha\'ta\_H sadA\' .
##8.044.20c##  a\_gneH sa\_khyaM vR^i\'NImahe ..
##8.044.21a##  a\_gniH shuchi\'vratatama\_H shuchi\_rvipra\_H shuchi\'H ka\_viH .
##8.044.21c##  shuchI\' rochata\_ Ahu\'taH ..
##8.044.22a##  u\_ta tvA\' dhI\_tayo\_ mama\_ giro\' vardhantu vi\_shvahA\' .
##8.044.22c##  agne\' sa\_khyasya\' bodhi naH ..
##8.044.23a##  yada\'gne\_ syAma\_haM tvaM tvaM vA\' ghA\_ syA a\_ham .
##8.044.23c##  syuShTe\' sa\_tyA i\_hAshiSha\'H ..
##8.044.24a##  vasu\_rvasu\'pati\_rhi ka\_masya\'gne vi\_bhAva\'suH .
##8.044.24c##  syAma\' te suma\_tAvapi\' ..
##8.044.25a##  agne\' dhR^i\_tavra\'tAya te samu\_drAye\'va\_ sindha\'vaH .
##8.044.25c##  giro\' vA\_shrAsa\' Irate ..
##8.044.26a##  yuvA\'naM vi\_shpati\'M ka\_viM vi\_shvAda\'M puru\_vepa\'sam .
##8.044.26c##  a\_gniM shu\'mbhAmi\_ manma\'bhiH ..
##8.044.27a##  ya\_j~nAnA\'M ra\_thye\' va\_yaM ti\_gmaja\'mbhAya vI\_Lave\' .
##8.044.27c##  stomai\'riShemA\_gnaye\' ..
##8.044.28a##  a\_yama\'gne\_ tve api\' jari\_tA bhU\'tu santya .
##8.044.28c##  tasmai\' pAvaka mR^iLaya ..
##8.044.29a##  dhIro\_ hyasya\'dma\_sadvipro\_ na jAgR^i\'vi\_H sadA\' .
##8.044.29c##  agne\' dI\_daya\'si\_ dyavi\' ..
##8.044.30a##  pu\_rAgne\' duri\_tebhya\'H pu\_rA mR^i\_dhrebhya\'H kave .
##8.044.30c##  pra Na\_ Ayu\'rvaso tira ..
##8.045.01a##  A ghA\_ ye a\_gnimi\'ndha\_te stR^i\_Nanti\' ba\_rhirA\'nu\_Shak .
##8.045.01c##  yeShA\_mindro\_ yuvA\_ sakhA\' ..
##8.045.02a##  bR^i\_hannidi\_dhma e\'ShA\_M bhUri\' sha\_staM pR^i\_thuH svaru\'H .
##8.045.02c##  yeShA\_mindro\_ yuvA\_ sakhA\' ..
##8.045.03a##  ayu\'ddha\_ idyu\_dhA vR^ita\_M shUra\_ Aja\'ti\_ satva\'bhiH .
##8.045.03c##  yeShA\_mindro\_ yuvA\_ sakhA\' ..
##8.045.04a##  A bu\_ndaM vR^i\'tra\_hA da\'de jA\_taH pR^i\'chCha\_dvi mA\_tara\'m .
##8.045.04c##  ka u\_grAH ke ha\' shR^iNvire ..
##8.045.05a##  prati\' tvA shava\_sI va\'dadgi\_rAvapso\_ na yo\'dhiShat .
##8.045.05c##  yaste\' shatru\_tvamA\'cha\_ke ..
##8.045.06a##  u\_ta tvaM ma\'ghava~nChR^iNu\_ yaste\_ vaShTi\' va\_vakShi\_ tat .
##8.045.06c##  yadvI\_LayA\'si vI\_Lu tat ..
##8.045.07a##  yadA\_jiM yAtyA\'ji\_kR^idindra\'H svashva\_yurupa\' .
##8.045.07c##  ra\_thIta\'mo ra\_thInA\'m ..
##8.045.08a##  vi Shu vishvA\' abhi\_yujo\_ vajri\_nviShva\_gyathA\' vR^iha .
##8.045.08c##  bhavA\' naH su\_shrava\'stamaH ..
##8.045.09a##  a\_smAka\_M su ratha\'M pu\_ra indra\'H kR^iNotu sA\_taye\' .
##8.045.09c##  na yaM dhUrva\'nti dhU\_rtaya\'H ..
##8.045.10a##  vR^i\_jyAma\' te\_ pari\_ dviSho.ara\'M te shakra dA\_vane\' .
##8.045.10c##  ga\_memedi\'ndra\_ goma\'taH ..
##8.045.11a##  shanai\'shchi\_dyanto\' adri\_vo.ashvA\'vantaH shata\_gvina\'H .
##8.045.11c##  vi\_vakSha\'NA ane\_hasa\'H ..
##8.045.12a##  U\_rdhvA hi te\' di\_vedi\'ve sa\_hasrA\' sU\_nR^itA\' sha\_tA .
##8.045.12c##  ja\_ri\_tR^ibhyo\' vi\_maMha\'te ..
##8.045.13a##  vi\_dmA hi tvA\' dhanaMja\_yamindra\' dR^i\_LhA chi\'dAru\_jam .
##8.045.13c##  A\_dA\_riNa\_M yathA\_ gaya\'m ..
##8.045.14a##  ka\_ku\_haM chi\'ttvA kave\_ manda\'ntu dhR^iShNa\_vinda\'vaH .
##8.045.14c##  A tvA\' pa\_NiM yadIma\'he ..
##8.045.15a##  yaste\' re\_vA.N adA\'shuriH prama\_marSha\' ma\_ghatta\'ye .
##8.045.15c##  tasya\' no\_ veda\_ A bha\'ra ..
##8.045.16a##  i\_ma u\' tvA\_ vi cha\'kShate\_ sakhA\'ya indra so\_mina\'H .
##8.045.16c##  pu\_ShTAva\'nto\_ yathA\' pa\_shum ..
##8.045.17a##  u\_ta tvAba\'dhiraM va\_yaM shrutka\'rNa\_M santa\'mU\_taye\' .
##8.045.17c##  dU\_rAdi\_ha ha\'vAmahe ..
##8.045.18a##  yachChu\'shrU\_yA i\_maM hava\'M du\_rmarSha\'M chakriyA u\_ta .
##8.045.18c##  bhave\'rA\_pirno\_ anta\'maH ..
##8.045.19a##  yachchi\_ddhi te\_ api\_ vyathi\'rjaga\_nvAMso\_ ama\'nmahi .
##8.045.19c##  go\_dA idi\'ndra bodhi naH ..
##8.045.20a##  A tvA\' ra\_mbhaM na jivra\'yo rara\_bhmA sha\'vasaspate .
##8.045.20c##  u\_shmasi\' tvA sa\_dhastha\_ A ..
##8.045.21a##  sto\_tramindrA\'ya gAyata purunR^i\_mNAya\_ satva\'ne .
##8.045.21c##  naki\_ryaM vR^i\'Nva\_te yu\_dhi ..
##8.045.22a##  a\_bhi tvA\' vR^iShabhA su\_te su\_taM sR^i\'jAmi pI\_taye\' .
##8.045.22c##  tR^i\_mpA vya\'shnuhI\_ mada\'m ..
##8.045.23a##  mA tvA\' mU\_rA a\'vi\_Shyavo\_ mopa\_hasvA\'na\_ A da\'bhan .
##8.045.23c##  mAkI\'M brahma\_dviSho\' vanaH ..
##8.045.24a##  i\_ha tvA\_ gopa\'rINasA ma\_he ma\'ndantu\_ rAdha\'se .
##8.045.24c##  saro\' gau\_ro yathA\' piba ..
##8.045.25a##  yA vR^i\'tra\_hA pa\'rA\_vati\_ sanA\_ navA\' cha chuchyu\_ve .
##8.045.25c##  tA sa\_Msatsu\_ pra vo\'chata ..
##8.045.26a##  api\'batka\_druva\'H su\_tamindra\'H sa\_hasra\'bAhve .
##8.045.26c##  atrA\'dediShTa\_ pauMsya\'m ..
##8.045.27a##  sa\_tyaM tattu\_rvashe\_ yadau\_ vidA\'no ahnavA\_yyam .
##8.045.27c##  vyA\'naT tu\_rvaNe\_ shami\' ..
##8.045.28a##  ta\_raNi\'M vo\_ janA\'nAM tra\_daM vAja\'sya\_ goma\'taH .
##8.045.28c##  sa\_mA\_namu\_ pra sha\'MsiSham ..
##8.045.29a##  R^i\_bhu\_kShaNa\_M na varta\'va u\_ktheShu\' tugryA\_vR^idha\'m .
##8.045.29c##  indra\_M some\_ sachA\' su\_te ..
##8.045.30a##  yaH kR^i\_ntadidvi yo\_nyaM tri\_shokA\'ya gi\_riM pR^i\_thum .
##8.045.30c##  gobhyo\' gA\_tuM nire\'tave ..
##8.045.31a##  yadda\'dhi\_She ma\'na\_syasi\' mandA\_naH prediya\'kShasi .
##8.045.31c##  mA tatka\'rindra mR^i\_Laya\' ..
##8.045.32a##  da\_bhraM chi\_ddhi tvAva\'taH kR^i\_taM shR^i\_Nve adhi\_ kShami\' .
##8.045.32c##  jigA\'tvindra te\_ mana\'H ..
##8.045.33a##  tavedu\_ tAH su\'kI\_rtayo.asa\'nnu\_ta prasha\'stayaH .
##8.045.33c##  yadi\'ndra mR^i\_LayA\'si naH ..
##8.045.34a##  mA na\_ eka\'smi\_nnAga\'si\_ mA dvayo\'ru\_ta tri\_Shu .
##8.045.34c##  vadhI\_rmA shU\'ra\_ bhUri\'Shu ..
##8.045.35a##  bi\_bhayA\_ hi tvAva\'ta u\_grAda\'bhiprabha\_~NgiNa\'H .
##8.045.35c##  da\_smAda\_hamR^i\'tI\_Shaha\'H ..
##8.045.36a##  mA sakhyu\_H shUna\_mA vi\'de\_ mA pu\_trasya\' prabhUvaso .
##8.045.36c##  A\_vR^itva\'dbhUtu te\_ mana\'H ..
##8.045.37a##  ko nu ma\'ryA\_ ami\'thita\_H sakhA\_ sakhA\'yamabravIt .
##8.045.37c##  ja\_hA ko a\_smadI\'Shate ..
##8.045.38a##  e\_vAre\' vR^iShabhA su\_te.asi\'nva\_nbhUryA\'vayaH .
##8.045.38c##  shva\_ghnIva\' ni\_vatA\_ chara\'n ..
##8.045.39a##  A ta\' e\_tA va\'cho\_yujA\_ harI\' gR^ibhNe su\_madra\'thA .
##8.045.39c##  yadI\'M bra\_hmabhya\_ iddada\'H ..
##8.045.40a##  bhi\_ndhi vishvA\_ apa\_ dviSha\_H pari\_ bAdho\' ja\_hI mR^idha\'H .
##8.045.40c##  vasu\' spA\_rhaM tadA bha\'ra ..
##8.045.41a##  yadvI\_LAvi\'ndra\_ yatsthi\_re yatparshA\'ne\_ parA\'bhR^itam .
##8.045.41c##  vasu\' spA\_rhaM tadA bha\'ra ..
##8.045.42a##  yasya\' te vi\_shvamA\'nuSho\_ bhUre\'rda\_ttasya\_ veda\'ti .
##8.045.42c##  vasu\' spA\_rhaM tadA bha\'ra ..
##8.046.01a##  tvAva\'taH purUvaso va\_yami\'ndra praNetaH .
##8.046.01c##  smasi\' sthAtarharINAm ..
##8.046.02a##  tvAM hi sa\_tyama\'drivo vi\_dma dA\_tAra\'mi\_ShAm .
##8.046.02c##  vi\_dma dA\_tAra\'M rayI\_NAm ..
##8.046.03a##  A yasya\' te mahi\_mAna\_M shata\'mUte\_ shata\'krato .
##8.046.03c##  gI\_rbhirgR^i\_Nanti\' kA\_rava\'H ..
##8.046.04a##  su\_nI\_tho ghA\_ sa martyo\_ yaM ma\_ruto\_ yama\'rya\_mA .
##8.046.04c##  mi\_traH pAntya\_druha\'H ..
##8.046.05a##  dadhA\'no\_ goma\_dashva\'vatsu\_vIrya\'mAdi\_tyajU\'ta edhate .
##8.046.05c##  sadA\' rA\_yA pu\'ru\_spR^ihA\' ..
##8.046.06a##  tamindra\_M dAna\'mImahe shavasA\_namabhI\'rvam .
##8.046.06c##  IshA\'naM rA\_ya I\'mahe ..
##8.046.07a##  tasmi\_nhi santyU\_tayo\_ vishvA\_ abhI\'rava\_H sachA\' .
##8.046.07c##  tamA va\'hantu\_ sapta\'yaH purU\_vasu\_M madA\'ya\_ hara\'yaH su\_tam ..
##8.046.08a##  yaste\_ mado\_ vare\'Nyo\_ ya i\'ndra vR^itra\_hanta\'maH .
##8.046.08c##  ya A\'da\_diH sva1\_\'rnR^ibhi\_ryaH pR^ita\'nAsu du\_ShTara\'H ..
##8.046.09a##  yo du\_ShTaro\' vishvavAra shra\_vAyyo\_ vAje\_Shvasti\' taru\_tA .
##8.046.09c##  sa na\'H shaviShTha\_ sava\_nA va\'so gahi ga\_mema\_ goma\'ti vra\_je ..
##8.046.10a##  ga\_vyo Shu No\_ yathA\' pu\_rAshva\_yota ra\'tha\_yA .
##8.046.10c##  va\_ri\_va\_sya ma\'hAmaha ..
##8.046.11a##  na\_hi te\' shUra\_ rAdha\_so.anta\'M vi\_ndAmi\' sa\_trA .
##8.046.11c##  da\_sha\_syA no\' maghava\_nnU chi\'dadrivo\_ dhiyo\_ vAje\'bhirAvitha ..
##8.046.12a##  ya R^i\_ShvaH shrA\'va\_yatsa\'khA\_ vishvetsa ve\'da\_ jani\'mA puruShTu\_taH .
##8.046.12c##  taM vishve\_ mAnu\'ShA yu\_gendra\'M havante tavi\_ShaM ya\_tasru\'chaH ..
##8.046.13a##  sa no\_ vAje\'Shvavi\_tA pu\'rU\_vasu\'H purasthA\_tA ma\_ghavA\' vR^itra\_hA bhu\'vat ..
##8.046.14a##  a\_bhi vo\' vI\_ramandha\'so\_ made\'Shu gAya gi\_rA ma\_hA viche\'tasam .
##8.046.14c##  indra\_M nAma\_ shrutya\'M shA\_kina\_M vacho\_ yathA\' ..
##8.046.15a##  da\_dI rekNa\'sta\_nve\' da\_dirvasu\' da\_dirvAje\'Shu puruhUta vA\_jina\'m .
##8.046.15c##  nU\_namatha\' ..
##8.046.16a##  vishve\'ShAmira\_jyanta\_M vasU\'nAM sAsa\_hvAMsa\'M chida\_sya varpa\'saH .
##8.046.16c##  kR^i\_pa\_ya\_to nU\_namatyatha\' ..
##8.046.17a##  ma\_haH su vo\_ ara\'miShe\_ stavA\'mahe mI\_LhuShe\' araMga\_mAya\_ jagma\'ye .
##8.046.17c##  ya\_j~nebhi\'rgI\_rbhirvi\_shvama\'nuShAM ma\_rutA\'miyakShasi\_ gAye\' tvA\_ nama\'sA gi\_rA ..
##8.046.18a##  ye pA\_taya\'nte\_ ajma\'bhirgirI\_NAM snubhi\'reShAm .
##8.046.18c##  ya\_j~naM ma\'hi\_ShvaNI\'nAM su\_mnaM tu\'vi\_ShvaNI\'nA\_M prAdhva\_re ..
##8.046.19a##  pra\_bha\_~NgaM du\'rmatI\_nAmindra\' shavi\_ShThA bha\'ra .
##8.046.19c##  ra\_yima\_smabhya\_M yujya\'M chodayanmate\_ jyeShTha\'M chodayanmate ..
##8.046.20a##  sani\'ta\_H susa\'nita\_rugra\_ chitra\_ cheti\'ShTha\_ sUnR^i\'ta .
##8.046.20c##  prA\_sahA\' samrA\_T sahu\'ri\_M saha\'ntaM bhu\_jyuM vAje\'Shu\_ pUrvya\'m ..
##8.046.21a##  A sa e\'tu\_ ya Iva\_dA.N ade\'vaH pU\_rtamA\'da\_de .
##8.046.21c##  yathA\' chi\_dvasho\' a\_shvyaH pR^i\'thu\_shrava\'si kAnI\_te\_3\_\'.asyA vyuShyA\'da\_de ..
##8.046.22a##  Sha\_ShTiM sa\_hasrAshvya\'syA\_yutA\'sana\_muShTrA\'nAM viMsha\_tiM sha\_tA .
##8.046.22c##  dasha\_ shyAvI\'nAM sha\_tA dasha\_ trya\'ruShINA\_M dasha\_ gavA\'M sa\_hasrA\' ..
##8.046.23a##  dasha\' shyA\_vA R^i\_dhadra\'yo vI\_tavA\'rAsa A\_shava\'H .
##8.046.23c##  ma\_thrA ne\_miM ni vA\'vR^ituH ..
##8.046.24a##  dAnA\'saH pR^ithu\_shrava\'saH kAnI\_tasya\' su\_rAdha\'saH .
##8.046.24c##  ratha\'M hira\_Nyaya\_M dada\_nmaMhi\'ShThaH sU\_rira\'bhU\_dvarShi\'ShThamakR^ita\_ shrava\'H ..
##8.046.25a##  A no\' vAyo ma\_he tane\' yA\_hi ma\_khAya\_ pAja\'se .
##8.046.25c##  va\_yaM hi te\' chakR^i\_mA bhUri\' dA\_vane\' sa\_dyashchi\_nmahi\' dA\_vane\' ..
##8.046.26a##  yo ashve\'bhi\_rvaha\'te\_ vasta\' u\_srAstriH sa\_pta sa\'ptatI\_nAm .
##8.046.26c##  e\_bhiH some\'bhiH soma\_sudbhi\'H somapA dA\_nAya\' shukrapUtapAH ..
##8.046.27a##  yo ma\' i\_maM chi\'du\_ tmanAma\'ndachchi\_traM dA\_vane\' .
##8.046.27c##  a\_ra\_Tve akShe\_ nahu\'She su\_kR^itva\'ni su\_kR^itta\'rAya su\_kratu\'H ..
##8.046.28a##  u\_cha\_thye\_3\_\' vapu\'Shi\_ yaH sva\_rALu\_ta vA\'yo ghR^ita\_snAH .
##8.046.28c##  ashve\'Shita\_M raje\'Shita\_M shune\'Shita\_M prAjma\_ tadi\_daM nu tat ..
##8.046.29a##  adha\' pri\_yami\'Shi\_rAya\' Sha\_ShTiM sa\_hasrA\'sanam .
##8.046.29c##  ashvA\'nA\_minna vR^iShNA\'m ..
##8.046.30a##  gAvo\_ na yU\_thamupa\' yanti\_ vadhra\'ya\_ upa\_ mA ya\'nti\_ vadhra\'yaH ..
##8.046.31a##  adha\_ yachchAra\'the ga\_Ne sha\_tamuShTrA\_.N achi\'kradat .
##8.046.31c##  adha\_ shvitne\'Shu viMsha\_tiM sha\_tA ..
##8.046.32a##  sha\_taM dA\_se ba\'lbU\_the vipra\_staru\'kSha\_ A da\'de .
##8.046.32c##  te te\' vAyavi\_me janA\_ mada\_ntIndra\'gopA\_ mada\'nti de\_vago\'pAH ..
##8.046.33a##  adha\_ syA yoSha\'NA ma\_hI pra\'tI\_chI vasha\'ma\_shvyam .
##8.046.33c##  adhi\'rukmA\_ vi nI\'yate ..
##8.047.01a##  mahi\' vo maha\_tAmavo\_ varu\'Na\_ mitra\' dA\_shuShe\' .
##8.047.01c##  yamA\'dityA a\_bhi dru\_ho rakSha\'thA\_ nema\_ghaM na\'shadane\_haso\' va U\_taya\'H su\_tayo\' va U\_taya\'H ..
##8.047.02a##  vi\_dA de\'vA a\_ghAnA\_mAdi\'tyAso a\_pAkR^i\'tim .
##8.047.02c##  pa\_kShA vayo\_ yatho\_pari\_ vya1\_\'sme sharma\' yachChatAne\_haso\' va U\_taya\'H su\_tayo\' va U\_taya\'H ..
##8.047.03a##  vya1\_\'sme adhi\_ sharma\_ tatpa\_kShA vayo\_ na ya\'ntana .
##8.047.03c##  vishvA\'ni vishvavedaso varU\_thyA\' manAmahe.ane\_haso\' va U\_taya\'H su\_tayo\' va U\_taya\'H ..
##8.047.04a##  yasmA\_ arA\'sata\_ kShaya\'M jI\_vAtu\'M cha\_ prache\'tasaH .
##8.047.04c##  mano\_rvishva\'sya\_ ghedi\_ma A\'di\_tyA rA\_ya I\'shate.ane\_haso\' va U\_taya\'H su\_tayo\' va U\_taya\'H ..
##8.047.05a##  pari\' No vR^iNajanna\_ghA du\_rgANi\' ra\_thyo\' yathA .
##8.047.05c##  syAmedindra\'sya\_ sharma\'NyAdi\_tyAnA\'mu\_tAva\'syane\_haso\' va U\_taya\'H su\_tayo\' va U\_taya\'H ..
##8.047.06a##  pa\_ri\_hvR^i\_teda\_nA jano\' yu\_ShmAda\'ttasya vAyati .
##8.047.06c##  devA\_ ada\'bhramAsha vo\_ yamA\'dityA\_ ahe\'tanAne\_haso\' va U\_taya\'H su\_tayo\' va U\_taya\'H ..
##8.047.07a##  na taM ti\_gmaM cha\_na tyajo\_ na drA\'sada\_bhi taM gu\_ru .
##8.047.07c##  yasmA\' u\_ sharma\' sa\_pratha\_ Adi\'tyAso\_ arA\'dhvamane\_haso\' va U\_taya\'H su\_tayo\' va U\_taya\'H ..
##8.047.08a##  yu\_Shme de\'vA\_ api\' Shmasi\_ yudhya\'nta iva\_ varma\'su .
##8.047.08c##  yU\_yaM ma\_ho na\_ ena\'so yU\_yamarbhA\'duruShyatAne\_haso\' va U\_taya\'H su\_tayo\' va U\_taya\'H ..
##8.047.09a##  adi\'tirna uruShya\_tvadi\'ti\_H sharma\' yachChatu .
##8.047.09c##  mA\_tA mi\_trasya\' re\_vato\'.arya\_mNo varu\'Nasya chAne\_haso\' va U\_taya\'H su\_tayo\' va U\_taya\'H ..
##8.047.10a##  yadde\'vA\_H sharma\' shara\_NaM yadbha\_draM yada\'nAtu\_ram .
##8.047.10c##  tri\_dhAtu\_ yadva\'rU\_thyaM1\_\' tada\_smAsu\_ vi ya\'ntanAne\_haso\' va U\_taya\'H su\_tayo\' va U\_taya\'H ..
##8.047.11a##  Adi\'tyA\_ ava\_ hi khyatAdhi\_ kUlA\'diva\_ spasha\'H .
##8.047.11c##  su\_tI\_rthamarva\'to ya\_thAnu\' no neShathA su\_gama\'ne\_haso\' va U\_taya\'H su\_tayo\' va U\_taya\'H ..
##8.047.12a##  neha bha\_draM ra\'kSha\_svine\_ nAva\_yai nopa\_yA u\_ta .
##8.047.12c##  gave\' cha bha\_draM dhe\_nave\' vI\_rAya\' cha shravasya\_te\'.ane\_haso\' va U\_taya\'H su\_tayo\' va U\_taya\'H ..
##8.047.13a##  yadA\_viryada\'pI\_chyaM1\_\' devA\'so\_ asti\' duShkR^i\_tam .
##8.047.13c##  tri\_te tadvishva\'mA\_ptya A\_re a\_smadda\'dhAtanAne\_haso\' va U\_taya\'H su\_tayo\' va U\_taya\'H ..
##8.047.14a##  yachcha\_ goShu\' du\_ShShvapnya\_M yachchA\_sme du\'hitardivaH .
##8.047.14c##  tri\_tAya\_ tadvi\'bhAvaryA\_ptyAya\_ parA\' vahAne\_haso\' va U\_taya\'H su\_tayo\' va U\_taya\'H ..
##8.047.15a##  ni\_ShkaM vA\' ghA kR^i\_Nava\'te\_ sraja\'M vA duhitardivaH .
##8.047.15c##  tri\_te du\_ShShvapnya\_M sarva\'mA\_ptye pari\' dadmasyane\_haso\' va U\_taya\'H su\_tayo\' va U\_taya\'H ..
##8.047.16a##  tada\'nnAya\_ tada\'pase\_ taM bhA\_gamu\'pase\_duShe\' .
##8.047.16c##  tri\_tAya\' cha dvi\_tAya\_ choSho\' du\_ShShvapnya\'M vahAne\_haso\' va U\_taya\'H su\_tayo\' va U\_taya\'H ..
##8.047.17a##  yathA\' ka\_lAM yathA\' sha\_phaM yatha\' R^i\_NaM sa\_MnayA\'masi .
##8.047.17c##  e\_vA du\_ShShvapnya\_M sarva\'mA\_ptye saM na\'yAmasyane\_haso\' va U\_taya\'H su\_tayo\' va U\_taya\'H ..
##8.047.18a##  ajai\'ShmA\_dyAsa\'nAma\_ chAbhU\_mAnA\'gaso va\_yam .
##8.047.18c##  uSho\_ yasmA\'ddu\_ShShvapnyA\_dabhai\_ShmApa\_ tadu\'chChatvane\_haso\' va U\_taya\'H su\_tayo\' va U\_taya\'H ..
##8.048.01a##  svA\_dora\'bhakShi\_ vaya\'saH sume\_dhAH svA\_dhyo\' varivo\_vitta\'rasya .
##8.048.01c##  vishve\_ yaM de\_vA u\_ta martyA\'so\_ madhu\' bru\_vanto\' a\_bhi sa\_Mchara\'nti ..
##8.048.02a##  a\_ntashcha\_ prAgA\_ adi\'tirbhavAsyavayA\_tA hara\'so\_ daivya\'sya .
##8.048.02c##  inda\_vindra\'sya sa\_khyaM ju\'ShA\_NaH shrauShTI\'va\_ dhura\_manu\' rA\_ya R^i\'dhyAH ..
##8.048.03a##  apA\'ma\_ soma\'ma\_mR^itA\' abhU\_mAga\'nma\_ jyoti\_ravi\'dAma de\_vAn .
##8.048.03c##  kiM nU\_nama\_smAnkR^i\'Nava\_darA\'ti\_H kimu\' dhU\_rtira\'mR^ita\_ martya\'sya ..
##8.048.04a##  shaM no\' bhava hR^i\_da A pI\_ta i\'ndo pi\_teva\' soma sU\_nave\' su\_sheva\'H .
##8.048.04c##  sakhe\'va\_ sakhya\' urushaMsa\_ dhIra\_H pra Na\_ Ayu\'rjI\_vase\' soma tArIH ..
##8.048.05a##  i\_me mA\' pI\_tA ya\_shasa\' uru\_Shyavo\_ ratha\_M na gAva\_H sama\'nAha\_ parva\'su .
##8.048.05c##  te mA\' rakShantu vi\_srasa\'shcha\_ritrA\'du\_ta mA\_ srAmA\'dyavaya\_ntvinda\'vaH ..
##8.048.06a##  a\_gniM na mA\' mathi\_taM saM di\'dIpa\_H pra cha\'kShaya kR^iNu\_hi vasya\'so naH .
##8.048.06c##  athA\_ hi te\_ mada\_ A so\'ma\_ manye\' re\_vA.N i\'va\_ pra cha\'rA pu\_ShTimachCha\' ..
##8.048.07a##  i\_Shi\_reNa\' te\_ mana\'sA su\_tasya\' bhakShI\_mahi\_ pitrya\'syeva rA\_yaH .
##8.048.07c##  soma\' rAja\_npra Na\_ AyU\'MShi tArI\_rahA\'nIva\_ sUryo\' vAsa\_rANi\' ..
##8.048.08a##  soma\' rAjanmR^i\_LayA\' naH sva\_sti tava\' smasi vra\_tyA\_3\_\'stasya\' viddhi .
##8.048.08c##  ala\'rti\_ dakSha\' u\_ta ma\_nyuri\'ndo\_ mA no\' a\_ryo a\'nukA\_maM parA\' dAH ..
##8.048.09a##  tvaM hi na\'sta\_nva\'H soma go\_pA gAtre\'gAtre niSha\_satthA\' nR^i\_chakShA\'H .
##8.048.09c##  yatte\' va\_yaM pra\'mi\_nAma\' vra\_tAni\_ sa no\' mR^iLa suSha\_khA de\'va\_ vasya\'H ..
##8.048.10a##  R^i\_dU\_dare\'Na\_ sakhyA\' sacheya\_ yo mA\_ na riShye\'ddharyashva pI\_taH .
##8.048.10c##  a\_yaM yaH somo\_ nyadhA\'yya\_sme tasmA\_ indra\'M pra\_tira\'me\_myAyu\'H ..
##8.048.11a##  apa\_ tyA a\'sthu\_rani\'rA\_ amI\'vA\_ nira\'trasa\_ntami\'ShIchI\_rabhai\'ShuH .
##8.048.11c##  A somo\' a\_smA.N a\'ruha\_dvihA\'yA\_ aga\'nma\_ yatra\' prati\_ranta\_ Ayu\'H ..
##8.048.12a##  yo na\_ indu\'H pitaro hR^i\_tsu pI\_to.ama\'rtyo\_ martyA\'.N Avi\_vesha\' .
##8.048.12c##  tasmai\_ somA\'ya ha\_viShA\' vidhema mR^iLI\_ke a\'sya suma\_tau syA\'ma ..
##8.048.13a##  tvaM so\'ma pi\_tR^ibhi\'H saMvidA\_no.anu\_ dyAvA\'pR^ithi\_vI A ta\'tantha .
##8.048.13c##  tasmai\' ta indo ha\_viShA\' vidhema va\_yaM syA\'ma\_ pata\'yo rayI\_NAm ..
##8.048.14a##  trAtA\'ro devA\_ adhi\' vochatA no\_ mA no\' ni\_drA I\'shata\_ mota jalpi\'H .
##8.048.14c##  va\_yaM soma\'sya vi\_shvaha\' pri\_yAsa\'H su\_vIrA\'so vi\_datha\_mA va\'dema ..
##8.048.15a##  tvaM na\'H soma vi\_shvato\' vayo\_dhAstvaM sva\_rvidA vi\'shA nR^i\_chakShA\'H .
##8.048.15c##  tvaM na\' inda U\_tibhi\'H sa\_joShA\'H pA\_hi pa\_shchAtA\'du\_ta vA\' pu\_rastA\'t ..
##8.049.01a##  a\_bhi pra va\'H su\_rAdha\'sa\_mindra\'marcha\_ yathA\' vi\_de .
##8.049.01c##  yo ja\'ri\_tR^ibhyo\' ma\_ghavA\' purU\_vasu\'H sa\_hasre\'Neva\_ shikSha\'ti ..
##8.049.02a##  sha\_tAnI\'keva\_ pra ji\'gAti dhR^iShNu\_yA hanti\' vR^i\_trANi\' dA\_shuShe\' .
##8.049.02c##  gi\_reri\'va\_ pra rasA\' asya pinvire\_ datrA\'Ni puru\_bhoja\'saH ..
##8.049.03a##  A tvA\' su\_tAsa\_ inda\'vo\_ madA\_ ya i\'ndra girvaNaH .
##8.049.03c##  Apo\_ na va\'jri\_nnanvo\_kyaM1\_\' sara\'H pR^i\_Nanti\' shUra\_ rAdha\'se ..
##8.049.04a##  a\_ne\_hasa\'M pra\_tara\'NaM vi\_vakSha\'Na\_M madhva\_H svAdi\'ShThamIM piba .
##8.049.04c##  A yathA\' mandasA\_naH ki\_rAsi\' na\_H pra kShu\_dreva\_ tmanA\' dhR^i\_Shat ..
##8.049.05a##  A na\_H stoma\_mupa\' dra\_vaddhi\'yA\_no ashvo\_ na sotR^i\'bhiH .
##8.049.05c##  yaM te\' svadhAvansva\_daya\'nti dhe\_nava\_ indra\_ kaNve\'Shu rA\_taya\'H ..
##8.049.06a##  u\_graM na vI\_raM nama\_sopa\' sedima\_ vibhU\'ti\_makShi\'tAvasum .
##8.049.06c##  u\_drIva\' vajrinnava\_to na si\'~ncha\_te kShara\'ntIndra dhI\_taya\'H ..
##8.049.07a##  yaddha\' nU\_naM yadvA\' ya\_j~ne yadvA\' pR^ithi\_vyAmadhi\' .
##8.049.07c##  ato\' no ya\_j~namA\_shubhi\'rmahemata u\_gra u\_grebhi\_rA ga\'hi ..
##8.049.08a##  a\_ji\_rAso\_ hara\'yo\_ ye ta\' A\_shavo\_ vAtA\' iva prasa\_kShiNa\'H .
##8.049.08c##  yebhi\_rapa\'tya\_M manu\'ShaH pa\_rIya\'se\_ yebhi\_rvishva\_M sva\'rdR^i\_she ..
##8.049.09a##  e\_tAva\'tasta Imaha\_ indra\' su\_mnasya\_ goma\'taH .
##8.049.09c##  yathA\_ prAvo\' maghava\_nmedhyA\'tithi\_M yathA\_ nIpA\'tithi\_M dhane\' ..
##8.049.10a##  yathA\_ kaNve\' maghavantra\_sada\'syavi\_ yathA\' pa\_kthe dasha\'vraje .
##8.049.10c##  yathA\_ gosha\'rye\_ asa\'norR^i\_jishva\_nIndra\_ goma\_ddhira\'Nyavat ..
##8.050.01a##  pra su shru\_taM su\_rAdha\'sa\_marchA\' sha\_krama\_bhiShTa\'ye .
##8.050.01c##  yaH su\'nva\_te stu\'va\_te kAmya\_M vasu\' sa\_hasre\'Neva\_ maMha\'te ..
##8.050.02a##  sha\_tAnI\'kA he\_tayo\' asya du\_ShTarA\_ indra\'sya sa\_miSho\' ma\_hIH .
##8.050.02c##  gi\_rirna bhu\_jmA ma\_ghava\'tsu pinvate\_ yadI\'M su\_tA ama\'ndiShuH ..
##8.050.03a##  yadI\'M su\_tAsa\_ inda\'vo\_.abhi pri\_yamama\'ndiShuH .
##8.050.03c##  Apo\_ na dhA\'yi\_ sava\'naM ma\_ A va\'so\_ dughA\' i\_vopa\' dA\_shuShe\' ..
##8.050.04a##  a\_ne\_hasa\'M vo\_ hava\'mAnamU\_taye\_ madhva\'H kSharanti dhI\_taya\'H .
##8.050.04c##  A tvA\' vaso\_ hava\'mAnAsa\_ inda\'va\_ upa\' sto\_treShu\' dadhire ..
##8.050.05a##  A na\_H some\' svadhva\_ra i\'yA\_no atyo\_ na to\'shate .
##8.050.05c##  yaM te\' svadAva\_nsvada\'nti gU\_rtaya\'H pau\_re Cha\'ndayase\_ hava\'m ..
##8.050.06a##  pra vI\_ramu\_graM vivi\'chiM dhana\_spR^ita\_M vibhU\'ti\_M rAdha\'so ma\_haH .
##8.050.06c##  u\_drIva\' vajrinnava\_to va\'sutva\_nA sadA\' pIpetha dA\_shuShe\' ..
##8.050.07a##  yaddha\' nU\_naM pa\'rA\_vati\_ yadvA\' pR^ithi\_vyAM di\_vi .
##8.050.07c##  yu\_jA\_na i\'ndra\_ hari\'bhirmahemata R^i\_Shva R^i\_Shvebhi\_rA ga\'hi ..
##8.050.08a##  ra\_thi\_rAso\_ hara\'yo\_ ye te\' a\_sridha\_ ojo\_ vAta\'sya\_ pipra\'ti .
##8.050.08c##  yebhi\_rni dasyu\_M manu\'Sho ni\_ghoSha\'yo\_ yebhi\_H sva\'H pa\_rIya\'se ..
##8.050.09a##  e\_tAva\'taste vaso vi\_dyAma\' shUra\_ navya\'saH .
##8.050.09c##  yathA\_ prAva\_ eta\'sha\_M kR^itvye\_ dhane\_ yathA\_ vasha\_M dasha\'vraje ..
##8.050.10a##  yathA\_ kaNve\' maghava\_nmedhe\' adhva\_re dI\_rghanI\'the\_ damU\'nasi .
##8.050.10c##  yathA\_ gosha\'rye\_ asi\'ShAso adrivo\_ mayi\' go\_traM ha\'ri\_shriya\'m ..
##8.051.01a##  yathA\_ manau\_ sAMva\'raNau\_ soma\'mi\_ndrApi\'baH su\_tam .
##8.051.01c##  nIpA\'tithau maghava\_nmedhyA\'tithau\_ puShTi\'gau\_ shruShTi\'gau\_ sachA\' ..
##8.051.02a##  pA\_rSha\_dvA\_NaH praska\'Nva\_M sama\'sAdaya\_chChayA\'na\_M jivri\_muddhi\'tam .
##8.051.02c##  sa\_hasrA\'NyasiShAsa\_dgavA\_mR^iShi\_stvoto\_ dasya\'ve\_ vR^ika\'H ..
##8.051.03a##  ya u\_kthebhi\_rna vi\_ndhate\' chi\_kidya R^i\'Shi\_choda\'naH .
##8.051.03c##  indra\_M tamachChA\' vada\_ navya\'syA ma\_tyari\'Shyanta\_M na bhoja\'se ..
##8.051.04a##  yasmA\' a\_rkaM sa\_ptashI\'rShANamAnR^i\_chustri\_dhAtu\'mutta\_me pa\_de .
##8.051.04c##  sa tvi1\_\'mA vishvA\_ bhuva\'nAni chikrada\_dAdijja\'niShTa\_ pauMsya\'m ..
##8.051.05a##  yo no\' dA\_tA vasU\'nA\_mindra\_M taM hU\'mahe va\_yam .
##8.051.05c##  vi\_dmA hya\'sya suma\_tiM navI\'yasIM ga\_mema\_ goma\'ti vra\_je ..
##8.051.06a##  yasmai\_ tvaM va\'so dA\_nAya\_ shikSha\'si\_ sa rA\_yaspoSha\'mashnute .
##8.051.06c##  taM tvA\' va\_yaM ma\'ghavannindra girvaNaH su\_tAva\'nto havAmahe ..
##8.051.07a##  ka\_dA cha\_na sta\_rIra\'si\_ nendra\' sashchasi dA\_shuShe\' .
##8.051.07c##  upo\_pennu ma\'ghava\_nbhUya\_ innu te\_ dAna\'M de\_vasya\' pR^ichyate ..
##8.051.08a##  pra yo na\'na\_kShe a\_bhyoja\'sA\_ krivi\'M va\_dhaiH shuShNa\'M nigho\_Shaya\'n .
##8.051.08c##  ya\_dedasta\'mbhItpra\_thaya\'nna\_mUM diva\_mAdijja\'niShTa\_ pArthi\'vaH ..
##8.051.09a##  yasyA\_yaM vishva\_ Aryo\_ dAsa\'H shevadhi\_pA a\_riH .
##8.051.09c##  ti\_rashchi\'da\_rye rusha\'me\_ parI\'ravi\_ tubhyetso a\'jyate ra\_yiH ..
##8.051.10a##  tu\_ra\_Nyavo\_ madhu\'mantaM ghR^ita\_shchuta\_M viprA\'so a\_rkamA\'nR^ichuH .
##8.051.10c##  a\_sme ra\_yiH pa\'prathe\_ vR^iShNya\_M shavo\_.asme su\'vA\_nAsa\_ inda\'vaH ..
##8.052.01a##  yathA\_ manau\_ viva\'svati\_ soma\'M sha\_krApi\'baH su\_tam .
##8.052.01c##  yathA\' tri\_te Chanda\' indra\_ jujo\'ShasyA\_yau mA\'dayase\_ sachA\' ..
##8.052.02a##  pR^iSha\'dhre\_ medhye\' mAta\_rishva\_nIndra\' suvA\_ne ama\'ndathAH .
##8.052.02c##  yathA\_ soma\_M dasha\'shipre\_ dasho\'Nye\_ syUma\'rashmA\_vR^ijU\'nasi ..
##8.052.03a##  ya u\_kthA keva\'lA da\_dhe yaH soma\'M dhR^iShi\_tApi\'bat .
##8.052.03c##  yasmai\_ viShNu\_strINi\' pa\_dA vi\'chakra\_ma upa\' mi\_trasya\_ dharma\'bhiH ..
##8.052.04a##  yasya\_ tvami\'ndra\_ stome\'Shu chA\_kano\_ vAje\' vAji~nChatakrato .
##8.052.04c##  taM tvA\' va\_yaM su\_dughA\'miva go\_duho\' juhU\_masi\' shrava\_syava\'H ..
##8.052.05a##  yo no\' dA\_tA sa na\'H pi\_tA ma\_hA.N u\_gra I\'shAna\_kR^it .
##8.052.05c##  ayA\'mannu\_gro ma\_ghavA\' purU\_vasu\_rgorashva\'sya\_ pra dA\'tu naH ..
##8.052.06a##  yasmai\_ tvaM va\'so dA\_nAya\_ maMha\'se\_ sa rA\_yaspoSha\'minvati .
##8.052.06c##  va\_sU\_yavo\_ vasu\'patiM sha\_takra\'tu\_M stomai\_rindra\'M havAmahe ..
##8.052.07a##  ka\_dA cha\_na pra yu\'chChasyu\_bhe ni pA\'si\_ janma\'nI .
##8.052.07c##  turI\'yAditya\_ hava\'naM ta indri\_yamA ta\'sthAva\_mR^ita\'M di\_vi ..
##8.052.08a##  yasmai\_ tvaM ma\'ghavannindra girvaNa\_H shikSho\_ shikSha\'si dA\_shuShe\' .
##8.052.08c##  a\_smAka\_M gira\' u\_ta su\'ShTu\_tiM va\'so kaNva\_vachChR^i\'NudhI\_ hava\'m ..
##8.052.09a##  astA\'vi\_ manma\' pU\_rvyaM brahmendrA\'ya vochata .
##8.052.09c##  pU\_rvIrR^i\_tasya\' bR^iha\_tIra\'nUShata sto\_turme\_dhA a\'sR^ikShata ..
##8.052.10a##  samindro\_ rAyo\' bR^iha\_tIra\'dhUnuta\_ saM kSho\_NI samu\_ sUrya\'m .
##8.052.10c##  saM shu\_krAsa\_H shucha\'ya\_H saM gavA\'shira\_H somA\_ indra\'mamandiShuH ..
##8.053.01a##  u\_pa\_maM tvA\' ma\_ghonA\_M jyeShTha\'M cha vR^iSha\_bhANA\'m .
##8.053.01c##  pU\_rbhitta\'maM maghavannindra go\_vida\_mIshA\'naM rA\_ya I\'mahe ..
##8.053.02a##  ya A\_yuM kutsa\'matithi\_gvamarda\'yo vAvR^idhA\_no di\_vedi\'ve .
##8.053.02c##  taM tvA\' va\_yaM harya\'shvaM sha\_takra\'tuM vAja\_yanto\' havAmahe ..
##8.053.03a##  A no\_ vishve\'ShA\_M rasa\_M madhva\'H si~ncha\_ntvadra\'yaH .
##8.053.03c##  ye pa\'rA\_vati\' sunvi\_re jane\_ShvA ye a\'rvA\_vatInda\'vaH ..
##8.053.04a##  vishvA\_ dveShA\'Msi ja\_hi chAva\_ chA kR^i\'dhi\_ vishve\' sanva\_ntvA vasu\' .
##8.053.04c##  shIShTe\'Shu chitte madi\_rAso\' a\_Mshavo\_ yatrA\_ soma\'sya tR^i\_mpasi\' ..
##8.053.05a##  indra\_ nedI\'ya\_ edi\'hi mi\_tame\'dhAbhirU\_tibhi\'H .
##8.053.05c##  A sha\'Mtama\_ shaMta\'mAbhira\_bhiShTi\'bhi\_rA svA\'pe svA\_pibhi\'H ..
##8.053.06a##  A\_ji\_tura\_M satpa\'tiM vi\_shvacha\'rShaNiM kR^i\_dhi pra\_jAsvAbha\'gam .
##8.053.06c##  pra sU ti\'rA\_ shachI\'bhi\_rye ta\' u\_kthina\_H kratu\'M puna\_ta A\'nu\_Shak ..
##8.053.07a##  yaste\_ sAdhi\_ShTho.ava\'se\_ te syA\'ma\_ bhare\'Shu te .
##8.053.07c##  va\_yaM hotrA\'bhiru\_ta de\_vahU\'tibhiH sasa\_vAMso\' manAmahe ..
##8.053.08a##  a\_haM hi te\' harivo\_ brahma\' vAja\_yurA\_jiM yAmi\_ sado\_tibhi\'H .
##8.053.08c##  tvAmide\_va tamame\_ sama\'shva\_yurga\_vyuragre\' mathI\_nAm ..
##8.054.01a##  e\_tatta\' indra vI\_rya\'M gI\_rbhirgR^i\_Nanti\' kA\_rava\'H .
##8.054.01c##  te stobha\'nta\_ Urja\'mAvanghR^ita\_shchuta\'M pau\_rAso\' nakShandhI\_tibhi\'H ..
##8.054.02a##  nakSha\'nta\_ indra\_mava\'se sukR^i\_tyayA\_ yeShA\'M su\_teShu\_ manda\'se .
##8.054.02c##  yathA\' saMva\_rte ama\'do\_ yathA\' kR^i\_sha e\_vAsme i\'ndra matsva ..
##8.054.03a##  A no\_ vishve\' sa\_joSha\'so\_ devA\'so\_ ganta\_nopa\' naH .
##8.054.03c##  vasa\'vo ru\_drA ava\'se na\_ A ga\'ma~nChR^i\_Nvantu\' ma\_ruto\_ hava\'m ..
##8.054.04a##  pU\_ShA viShNu\_rhava\'naM me\_ sara\'sva\_tyava\'ntu sa\_pta sindha\'vaH .
##8.054.04c##  Apo\_ vAta\_H parva\'tAso\_ vana\_spati\'H shR^i\_Notu\' pR^ithi\_vI hava\'m ..
##8.054.05a##  yadi\'ndra\_ rAdho\_ asti\' te\_ mAgho\'naM maghavattama .
##8.054.05c##  tena\' no bodhi sadha\_mAdyo\' vR^i\_dhe bhago\' dA\_nAya\' vR^itrahan ..
##8.054.06a##  Aji\'pate nR^ipate\_ tvamiddhi no\_ vAja\_ A va\'kShi sukrato .
##8.054.06c##  vI\_tI hotrA\'bhiru\_ta de\_vavI\'tibhiH sasa\_vAMso\_ vi shR^i\'Nvire ..
##8.054.07a##  santi\_ hya1\_\'rya A\_shiSha\_ indra\_ Ayu\_rjanA\'nAm .
##8.054.07c##  a\_smAnna\'kShasva maghava\_nnupAva\'se dhu\_kShasva\' pi\_pyuShI\_miSha\'m ..
##8.054.08a##  va\_yaM ta\' indra\_ stome\'bhirvidhema\_ tvama\_smAka\'M shatakrato .
##8.054.08c##  mahi\' sthU\_raM sha\'sha\_yaM rAdho\_ ahra\'ya\_M praska\'NvAya\_ ni to\'shaya ..
##8.055.01a##  bhUrIdindra\'sya vI\_ryaM1\_\' vyakhya\'ma\_bhyAya\'ti .
##8.055.01c##  rAdha\'ste dasyave vR^ika ..
##8.055.02a##  sha\_taM shve\_tAsa\' u\_kShaNo\' di\_vi tAro\_ na ro\'chante .
##8.055.02c##  ma\_hnA diva\_M na ta\'stabhuH ..
##8.055.03a##  sha\_taM ve\_NU~nCha\_taM shuna\'H sha\_taM charmA\'Ni mlA\_tAni\' .
##8.055.03c##  sha\_taM me\' balbajastu\_kA aru\'ShINA\_M chatu\'Hshatam ..
##8.055.04a##  su\_de\_vAH stha\' kANvAyanA\_ vayo\'vayo vicha\_ranta\'H .
##8.055.04c##  ashvA\'so\_ na cha\'~Nkramata ..
##8.055.05a##  AditsA\_ptasya\' charkira\_nnAnU\'nasya\_ mahi\_ shrava\'H .
##8.055.05c##  shyAvI\'ratidhva\_sanpa\_thashchakShu\'ShA cha\_na sa\_Mnashe\' ..
##8.056.01a##  prati\' te dasyave vR^ika\_ rAdho\' ada\_rshyahra\'yam .
##8.056.01c##  dyaurna pra\'thi\_nA shava\'H ..
##8.056.02a##  dasha\_ mahya\'M pautakra\_taH sa\_hasrA\_ dasya\'ve\_ vR^ika\'H .
##8.056.02c##  nityA\'drA\_yo a\'maMhata ..
##8.056.03a##  sha\_taM me\' garda\_bhAnA\'M sha\_tamUrNA\'vatInAm .
##8.056.03c##  sha\_taM dA\_sA.N ati\_ sraja\'H ..
##8.056.04a##  tatro\_ api\_ prANI\'yata pU\_takra\'tAyai\_ vya\'ktA .
##8.056.04c##  ashvA\'nA\_minna yU\_thyA\'m ..
##8.056.05a##  ache\'tya\_gnishchi\'ki\_turha\'vya\_vAT sa su\_madra\'thaH .
##8.056.05c##  a\_gniH shu\_kreNa\' sho\_chiShA\' bR^i\_hatsUro\' arochata di\_vi sUryo\' arochata ..
##8.057.01a##  yu\_vaM de\'vA\_ kratu\'nA pU\_rvyeNa\' yu\_ktA rathe\'na tavi\_ShaM ya\'jatrA .
##8.057.01c##  Aga\'chChataM nAsatyA\_ shachI\'bhiri\_daM tR^i\_tIya\_M sava\'naM pibAthaH ..
##8.057.02a##  yu\_vAM de\_vAstraya\' ekAda\_shAsa\'H sa\_tyAH sa\_tyasya\' dadR^ishe pu\_rastA\'t .
##8.057.02c##  a\_smAka\'M ya\_j~naM sava\'naM juShA\_NA pA\_taM soma\'mashvinA\_ dIdya\'gnI ..
##8.057.03a##  pa\_nAyya\_M tada\'shvinA kR^i\_taM vA\'M vR^iSha\_bho di\_vo raja\'saH pR^ithi\_vyAH .
##8.057.03c##  sa\_hasra\_M shaMsA\' u\_ta ye gavi\'ShTau\_ sarvA\_.N ittA.N upa\' yAtA\_ piba\'dhyai ..
##8.057.04a##  a\_yaM vA\'M bhA\_go nihi\'to yajatre\_mA giro\' nAsa\_tyopa\' yAtam .
##8.057.04c##  piba\'ta\_M soma\_M madhu\'mantama\_sme pra dA\_shvAMsa\'mavata\_M shachI\'bhiH ..
##8.058.01a##  yamR^i\_tvijo\' bahu\_dhA ka\_lpaya\'nta\_H sache\'taso ya\_j~nami\_maM vaha\'nti .
##8.058.01c##  yo a\'nUchA\_no brA\'hma\_No yu\_kta A\'sI\_tkA svi\_ttatra\_ yaja\'mAnasya sa\_Mvit ..
##8.058.02a##  eka\' e\_vAgnirba\'hu\_dhA sami\'ddha\_ eka\_H sUryo\_ vishva\_manu\_ prabhU\'taH .
##8.058.02c##  ekai\_voShAH sarva\'mi\_daM vi bhA\_tyeka\_M vA i\_daM vi ba\'bhUva\_ sarva\'m ..
##8.058.03a##  jyoti\'ShmantaM ketu\_manta\'M tricha\_kraM su\_khaM ratha\'M su\_Shada\_M bhUri\'vAram .
##8.058.03c##  chi\_trAma\'ghA\_ yasya\_ yoge\'.adhijaj~ne\_ taM vA\'M hu\_ve ati\' rikta\_M piba\'dhyai ..
##8.059.01a##  i\_mAni\' vAM bhAga\_dheyA\'ni sisrata\_ indrA\'varuNA\_ pra ma\_he su\_teShu\' vAm .
##8.059.01c##  ya\_j~neya\'j~ne ha\_ sava\'nA bhura\_Nyatho\_ yatsu\'nva\_te yaja\'mAnAya\_ shikSha\'thaH ..
##8.059.02a##  ni\_ShShidhva\'rI\_roSha\'dhI\_rApa\' AstA\_mindrA\'varuNA mahi\_mAna\_mAsha\'ta .
##8.059.02c##  yA sisra\'tU\_ raja\'saH pA\_re adhva\'no\_ yayo\_H shatru\_rnaki\_rAde\'va\_ oha\'te ..
##8.059.03a##  sa\_tyaM tadi\'ndrAvaruNA kR^i\_shasya\' vA\_M madhva\' U\_rmiM du\'hate sa\_pta vANI\'H .
##8.059.03c##  tAbhi\'rdA\_shvAMsa\'mavataM shubhaspatI\_ yo vA\_mada\'bdho a\_bhi pAti\_ chitti\'bhiH ..
##8.059.04a##  ghR^i\_ta\_pruSha\_H saumyA\' jI\_radA\'navaH sa\_pta svasA\'ra\_H sada\'na R^i\_tasya\' .
##8.059.04c##  yA ha\' vAmindrAvaruNA ghR^ita\_shchuta\_stAbhi\'rdhatta\_M yaja\'mAnAya shikShatam ..
##8.059.05a##  avo\'chAma maha\_te saubha\'gAya sa\_tyaM tve\_ShAbhyA\'M mahi\_mAna\'mindri\_yam .
##8.059.05c##  a\_smAnsvi\'ndrAvaruNA ghR^ita\_shchuta\_stribhi\'H sA\_ptebhi\'ravataM shubhaspatI ..
##8.059.06a##  indrA\'varuNA\_ yadR^i\_Shibhyo\' manI\_ShAM vA\_cho ma\_tiM shru\_tama\'datta\_magre\' .
##8.059.06c##  yAni\_ sthAnA\'nyasR^ijanta\_ dhIrA\' ya\_j~naM ta\'nvA\_nAstapa\'sA\_bhya\'pashyam ..
##8.059.07a##  indrA\'varuNA saumana\_samadR^i\'ptaM rA\_yaspoSha\_M yaja\'mAneShu dhattam .
##8.059.07c##  pra\_jAM pu\_ShTiM bhU\'tima\_smAsu\' dhattaM dIrghAyu\_tvAya\_ pra ti\'rataM na\_ Ayu\'H ..
##8.060.01a##  agna\_ A yA\'hya\_gnibhi\_rhotA\'raM tvA vR^iNImahe .
##8.060.01c##  A tvAma\'naktu\_ praya\'tA ha\_viShma\'tI\_ yaji\'ShThaM ba\_rhirA\_sade\' ..
##8.060.02a##  achChA\_ hi tvA\' sahasaH sUno a~Ngira\_H srucha\_shchara\'ntyadhva\_re .
##8.060.02c##  U\_rjo napA\'taM ghR^i\_take\'shamImahe\_.agniM ya\_j~neShu\' pU\_rvyam ..
##8.060.03a##  agne\' ka\_virve\_dhA a\'si\_ hotA\' pAvaka\_ yakShya\'H .
##8.060.03c##  ma\_ndro yaji\'ShTho adhva\_reShvIDyo\_ vipre\'bhiH shukra\_ manma\'bhiH ..
##8.060.04a##  adro\'gha\_mA va\'hosha\_to ya\'viShThya de\_vA.N a\'jasra vI\_taye\' .
##8.060.04c##  a\_bhi prayA\'Msi\_ sudhi\_tA va\'so gahi\_ manda\'sva dhI\_tibhi\'rhi\_taH ..
##8.060.05a##  tvamitsa\_prathA\' a\_syagne\' trAtarR^i\_taska\_viH .
##8.060.05c##  tvAM viprA\'saH samidhAna dIdiva\_ A vi\'vAsanti ve\_dhasa\'H ..
##8.060.06a##  shochA\' shochiShTha dIdi\_hi vi\_she mayo\_ rAsva\' sto\_tre ma\_hA.N a\'si .
##8.060.06c##  de\_vAnA\_M sharma\_nmama\' santu sU\_raya\'H shatrU\_ShAha\'H sva\_gnaya\'H ..
##8.060.07a##  yathA\' chidvR^i\_ddhama\'ta\_samagne\' sa\_MjUrva\'si\_ kShami\' .
##8.060.07c##  e\_vA da\'ha mitramaho\_ yo a\'sma\_dhrugdu\_rmanmA\_ kashcha\_ vena\'ti ..
##8.060.08a##  mA no\_ martA\'ya ri\_pave\' rakSha\_svine\_ mAghasha\'MsAya rIradhaH .
##8.060.08c##  asre\'dhadbhista\_raNi\'bhiryaviShThya shi\_vebhi\'H pAhi pA\_yubhi\'H ..
##8.060.09a##  pA\_hi no\' agna\_ eka\'yA pA\_hyu1\_\'ta dvi\_tIya\'yA .
##8.060.09c##  pA\_hi gI\_rbhisti\_sR^ibhi\'rUrjAM pate pA\_hi cha\'ta\_sR^ibhi\'rvaso ..
##8.060.10a##  pA\_hi vishva\'smAdra\_kShaso\_ arA\'vNa\_H pra sma\_ vAje\'Shu no.ava .
##8.060.10c##  tvAmiddhi nedi\'ShThaM de\_vatA\'taya A\_piM nakShA\'mahe vR^i\_dhe ..
##8.060.11a##  A no\' agne vayo\_vR^idha\'M ra\_yiM pA\'vaka\_ shaMsya\'m .
##8.060.11c##  rAsvA\' cha na upamAte puru\_spR^iha\_M sunI\'tI\_ svaya\'shastaram ..
##8.060.12a##  yena\_ vaMsA\'ma\_ pR^ita\'nAsu\_ shardha\'ta\_stara\'nto a\_rya A\_disha\'H .
##8.060.12c##  sa tvaM no\' vardha\_ praya\'sA shachIvaso\_ jinvA\_ dhiyo\' vasu\_vida\'H ..
##8.060.13a##  shishA\'no vR^iSha\_bho ya\'thA\_gniH shR^i~Nge\_ davi\'dhvat .
##8.060.13c##  ti\_gmA a\'sya\_ hana\'vo\_ na pra\'ti\_dhR^iShe\' su\_jambha\_H saha\'so ya\_huH ..
##8.060.14a##  na\_hi te\' agne vR^iShabha prati\_dhR^iShe\_ jambhA\'so\_ yadvi\_tiShTha\'se .
##8.060.14c##  sa tvaM no\' hota\_H suhu\'taM ha\_viShkR^i\'dhi\_ vaMsvA\' no\_ vAryA\' pu\_ru ..
##8.060.15a##  sheShe\_ vane\'Shu mA\_troH saM tvA\_ martA\'sa indhate .
##8.060.15c##  ata\'ndro ha\_vyA va\'hasi havi\_ShkR^ita\_ Adidde\_veShu\' rAjasi ..
##8.060.16a##  sa\_pta hotA\'ra\_stamidI\'Late\_ tvAgne\' su\_tyaja\_mahra\'yam .
##8.060.16c##  bhi\_natsyadri\_M tapa\'sA\_ vi sho\_chiShA\_ prAgne\' tiShTha\_ janA\_.N ati\' ..
##8.060.17a##  a\_gnima\'gniM vo\_ adhri\'guM hu\_vema\' vR^i\_ktaba\'rhiShaH .
##8.060.17c##  a\_gniM hi\_tapra\'yasaH shashva\_tIShvA hotA\'raM charShaNI\_nAm ..
##8.060.18a##  kete\'na\_ sharma\'nsachate suShA\_maNyagne\_ tubhya\'M chiki\_tvanA\' .
##8.060.18c##  i\_Sha\_NyayA\' naH puru\_rUpa\_mA bha\'ra\_ vAja\_M nedi\'ShThamU\_taye\' ..
##8.060.19a##  agne\_ jari\'tarvi\_shpati\'stepA\_no de\'va ra\_kShasa\'H .
##8.060.19c##  apro\'ShivAngR^i\_hapa\'tirma\_hA.N a\'si di\_vaspA\_yurdu\'roNa\_yuH ..
##8.060.20a##  mA no\_ rakSha\_ A ve\'shIdAghR^iNIvaso\_ mA yA\_turyA\'tu\_mAva\'tAm .
##8.060.20c##  pa\_ro\_ga\_vyU\_tyani\'rA\_mapa\_ kShudha\_magne\_ sedha\' rakSha\_svina\'H ..
##8.061.01a##  u\_bhaya\'M shR^i\_Nava\'chcha na\_ indro\' a\_rvAgi\_daM vacha\'H .
##8.061.01c##  sa\_trAchyA\' ma\_ghavA\_ soma\'pItaye dhi\_yA shavi\'ShTha\_ A ga\'mat ..
##8.061.02a##  taM hi sva\_rAja\'M vR^iSha\_bhaM tamoja\'se dhi\_ShaNe\' niShTata\_kShatu\'H .
##8.061.02c##  u\_topa\_mAnA\'M pratha\_mo ni ShI\'dasi\_ soma\'kAma\_M hi te\_ mana\'H ..
##8.061.03a##  A vR^i\'Shasva purUvaso su\_tasye\_ndrAndha\'saH .
##8.061.03c##  vi\_dmA hi tvA\' harivaH pR^i\_tsu sA\'sa\_himadhR^i\'ShTaM chiddadhR^i\_ShvaNi\'m ..
##8.061.04a##  aprA\'misatya maghava\_ntatheda\'sa\_dindra\_ kratvA\_ yathA\_ vasha\'H .
##8.061.04c##  sa\_nema\_ vAja\_M tava\' shipri\_nnava\'sA ma\_kShU chi\_dyanto\' adrivaH ..
##8.061.05a##  sha\_gdhyU\_3\_\' Shu sha\'chIpata\_ indra\_ vishvA\'bhirU\_tibhi\'H .
##8.061.05c##  bhaga\_M na hi tvA\' ya\_shasa\'M vasu\_vida\_manu\' shUra\_ charA\'masi ..
##8.061.06a##  pau\_ro ashva\'sya puru\_kR^idgavA\'ma\_syutso\' deva hira\_Nyaya\'H .
##8.061.06c##  naki\_rhi dAna\'M pari\_mardhi\'Sha\_ttve yadya\_dyAmi\_ tadA bha\'ra ..
##8.061.07a##  tvaM hyehi\_ chera\'ve vi\_dA bhaga\_M vasu\'ttaye .
##8.061.07c##  udvA\'vR^iShasva maghava\_ngavi\'ShTaya\_ udi\_ndrAshva\'miShTaye ..
##8.061.08a##  tvaM pu\_rU sa\_hasrA\'Ni sha\_tAni\' cha yU\_thA dA\_nAya\' maMhase .
##8.061.08c##  A pu\'raMda\_raM cha\'kR^ima\_ vipra\'vachasa\_ indra\_M gAya\_nto.ava\'se ..
##8.061.09a##  a\_vi\_pro vA\_ yadavi\'dha\_dvipro\' vendra te\_ vacha\'H .
##8.061.09c##  sa pra ma\'mandattvA\_yA sha\'takrato\_ prAchA\'manyo\_ aha\'Msana ..
##8.061.10a##  u\_grabA\'hurmrakSha\_kR^itvA\' puraMda\_ro yadi\' me shR^i\_Nava\_ddhava\'m .
##8.061.10c##  va\_sU\_yavo\_ vasu\'patiM sha\_takra\'tu\_M stomai\_rindra\'M havAmahe ..
##8.061.11a##  na pA\_pAso\' manAmahe\_ nArA\'yAso\_ na jaLha\'vaH .
##8.061.11c##  yadinnvindra\_M vR^iSha\'Na\_M sachA\' su\_te sakhA\'yaM kR^i\_NavA\'mahai ..
##8.061.12a##  u\_graM yu\'yujma\_ pR^ita\'nAsu sAsa\_himR^i\_NakA\'ti\_madA\'bhyam .
##8.061.12c##  vedA\' bhR^i\_maM chi\_tsani\'tA ra\_thIta\'mo vA\_jina\_M yamidU\_ nasha\'t ..
##8.061.13a##  yata\' indra\_ bhayA\'mahe\_ tato\' no\_ abha\'yaM kR^idhi .
##8.061.13c##  magha\'va~nCha\_gdhi tava\_ tanna\' U\_tibhi\_rvi dviSho\_ vi mR^idho\' jahi ..
##8.061.14a##  tvaM hi rA\'dhaspate\_ rAdha\'so ma\_haH kShaya\_syAsi\' vidha\_taH .
##8.061.14c##  taM tvA\' va\_yaM ma\'ghavannindra girvaNaH su\_tAva\'nto havAmahe ..
##8.061.15a##  indra\_H spaLu\_ta vR^i\'tra\_hA pa\'ra\_spA no\_ vare\'NyaH .
##8.061.15c##  sa no\' rakShiShachchara\_maM sa ma\'dhya\_maM sa pa\_shchAtpA\'tu naH pu\_raH ..
##8.061.16a##  tvaM na\'H pa\_shchAda\'dha\_rAdu\'tta\_rAtpu\_ra indra\_ ni pA\'hi vi\_shvata\'H .
##8.061.16c##  A\_re a\_smatkR^i\'Nuhi\_ daivya\'M bha\_yamA\_re he\_tIrade\'vIH ..
##8.061.17a##  a\_dyAdyA\_ shvaHshva\_ indra\_ trAsva\' pa\_re cha\' naH .
##8.061.17c##  vishvA\' cha no jari\_tR^Insa\'tpate\_ ahA\_ divA\_ nakta\'M cha rakShiShaH ..
##8.061.18a##  pra\_bha\_~NgI shUro\' ma\_ghavA\' tu\_vIma\'gha\_H sammi\'shlo vi\_ryA\'ya\_ kam .
##8.061.18c##  u\_bhA te\' bA\_hU vR^iSha\'NA shatakrato\_ ni yA vajra\'M mimi\_kShatu\'H ..
##8.062.01a##  pro a\'smA\_ upa\'stuti\_M bhara\'tA\_ yajjujo\'Shati .
##8.062.01c##  u\_kthairindra\'sya\_ mAhi\'na\_M vayo\' vardhanti so\_mino\' bha\_drA indra\'sya rA\_taya\'H ..
##8.062.02a##  a\_yu\_jo asa\'mo\_ nR^ibhi\_reka\'H kR^i\_ShTIra\_yAsya\'H .
##8.062.02c##  pU\_rvIrati\_ pra vA\'vR^idhe\_ vishvA\' jA\_tAnyoja\'sA bha\_drA indra\'sya rA\_taya\'H ..
##8.062.03a##  ahi\'tena chi\_darva\'tA jI\_radA\'nuH siShAsati .
##8.062.03c##  pra\_vAchya\'mindra\_ tattava\' vI\_ryA\'Ni kariShya\_to bha\_drA indra\'sya rA\_taya\'H ..
##8.062.04a##  A yA\'hi kR^i\_NavA\'ma ta\_ indra\_ brahmA\'Ni\_ vardha\'nA .
##8.062.04c##  yebhi\'H shaviShTha chA\_kano\' bha\_drami\_ha shra\'vasya\_te bha\_drA indra\'sya rA\_taya\'H ..
##8.062.05a##  dhR^i\_Sha\_tashchi\'ddhR^i\_Shanmana\'H kR^i\_NoShI\'ndra\_ yattvam .
##8.062.05c##  tI\_vraiH somai\'H saparya\_to namo\'bhiH prati\_bhUSha\'to bha\_drA indra\'sya rA\_taya\'H ..
##8.062.06a##  ava\' chaShTa\_ R^ichI\'Shamo.ava\_tA.N i\'va\_ mAnu\'ShaH .
##8.062.06c##  ju\_ShTvI dakSha\'sya so\_mina\_H sakhA\'yaM kR^iNute\_ yuja\'M bha\_drA indra\'sya rA\_taya\'H ..
##8.062.07a##  vishve\' ta indra vI\_rya\'M de\_vA anu\_ kratu\'M daduH .
##8.062.07c##  bhuvo\_ vishva\'sya\_ gopa\'tiH puruShTuta bha\_drA indra\'sya rA\_taya\'H ..
##8.062.08a##  gR^i\_Ne tadi\'ndra te\_ shava\' upa\_maM de\_vatA\'taye .
##8.062.08c##  yaddhaMsi\' vR^i\_tramoja\'sA shachIpate bha\_drA indra\'sya rA\_taya\'H ..
##8.062.09a##  sama\'neva vapuShya\_taH kR^i\_Nava\_nmAnu\'ShA yu\_gA .
##8.062.09c##  vi\_de tadindra\_shcheta\'na\_madha\' shru\_to bha\_drA indra\'sya rA\_taya\'H ..
##8.062.10a##  ujjA\_tami\'ndra te\_ shava\_ uttvAmuttava\_ kratu\'m .
##8.062.10c##  bhUri\'go\_ bhUri\' vAvR^idhu\_rmagha\'va\_ntava\_ sharma\'Ni bha\_drA indra\'sya rA\_taya\'H ..
##8.062.11a##  a\_haM cha\_ tvaM cha\' vR^itraha\_nsaM yu\'jyAva sa\_nibhya\_ A .
##8.062.11c##  a\_rA\_tI\_vA chi\'dadri\_vo.anu\' nau shUra maMsate bha\_drA indra\'sya rA\_taya\'H ..
##8.062.12a##  sa\_tyamidvA u\_ taM va\_yamindra\'M stavAma\_ nAnR^i\'tam .
##8.062.12c##  ma\_hA.N asu\'nvato va\_dho bhUri\_ jyotI\'MShi sunva\_to bha\_drA indra\'sya rA\_taya\'H ..
##8.063.01a##  sa pU\_rvyo ma\_hAnA\'M ve\_naH kratu\'bhirAnaje .
##8.063.01c##  yasya\_ dvArA\_ manu\'Shpi\_tA de\_veShu\_ dhiya\' Ana\_je ..
##8.063.02a##  di\_vo mAna\_M notsa\'da\_nsoma\'pR^iShThAso\_ adra\'yaH .
##8.063.02c##  u\_kthA brahma\' cha\_ shaMsyA\' ..
##8.063.03a##  sa vi\_dvA.N a~Ngi\'robhya\_ indro\_ gA a\'vR^iNo\_dapa\' .
##8.063.03c##  stu\_She tada\'sya\_ pauMsya\'m ..
##8.063.04a##  sa pra\_tnathA\' kavivR^i\_dha indro\' vA\_kasya\' va\_kShaNi\'H .
##8.063.04c##  shi\_vo a\_rkasya\_ homa\'nyasma\_trA ga\_ntvava\'se ..
##8.063.05a##  AdU\_ nu te\_ anu\_ kratu\_M svAhA\_ vara\'sya\_ yajya\'vaH .
##8.063.05c##  shvA\_trama\_rkA a\'nUSha\_tendra\' go\_trasya\' dA\_vane\' ..
##8.063.06a##  indre\_ vishvA\'ni vI\_ryA\' kR^i\_tAni\_ kartvA\'ni cha .
##8.063.06c##  yama\_rkA a\'dhva\_raM vi\_duH ..
##8.063.07a##  yatpA~ncha\'janyayA vi\_shendre\_ ghoShA\_ asR^i\'kShata .
##8.063.07c##  astR^i\'NAdba\_rhaNA\' vi\_po\_3\_\'.aryo mAna\'sya\_ sa kShaya\'H ..
##8.063.08a##  i\_yamu\' te\_ anu\'ShTutishchakR^i\_She tAni\_ pauMsyA\' .
##8.063.08c##  prAva\'shcha\_krasya\' varta\_nim ..
##8.063.09a##  a\_sya vR^iShNo\_ vyoda\'na u\_ru kra\'miShTa jI\_vase\' .
##8.063.09c##  yava\_M na pa\_shva A da\'de ..
##8.063.10a##  taddadhA\'nA ava\_syavo\' yu\_ShmAbhi\_rdakSha\'pitaraH .
##8.063.10c##  syAma\' ma\_rutva\'to vR^i\_dhe ..
##8.063.11a##  baLR^i\_tviyA\'ya\_ dhAmna\_ R^ikva\'bhiH shUra nonumaH .
##8.063.11c##  jeShA\'mendra\_ tvayA\' yu\_jA ..
##8.063.12a##  a\_sme ru\_drA me\_hanA\_ parva\'tAso vR^itra\_hatye\_ bhara\'hUtau sa\_joShA\'H .
##8.063.12c##  yaH shaMsa\'te stuva\_te dhAyi\' pa\_jra indra\'jyeShThA a\_smA.N a\'vantu de\_vAH ..
##8.064.01a##  uttvA\' mandantu\_ stomA\'H kR^iNu\_Shva rAdho\' adrivaH .
##8.064.01c##  ava\' brahma\_dviSho\' jahi ..
##8.064.02a##  pa\_dA pa\_NI.Nra\'rA\_dhaso\_ ni bA\'dhasva ma\_hA.N a\'si .
##8.064.02c##  na\_hi tvA\_ kashcha\_na prati\' ..
##8.064.03a##  tvamI\'shiShe su\_tAnA\_mindra\_ tvamasu\'tAnAm .
##8.064.03c##  tvaM rAjA\_ janA\'nAm ..
##8.064.04a##  ehi\_ prehi\_ kShayo\' di\_vyA\_3\_\'ghoSha\'~ncharShaNI\_nAm .
##8.064.04c##  obhe pR^i\'NAsi\_ roda\'sI ..
##8.064.05a##  tyaM chi\_tparva\'taM gi\_riM sha\_tava\'ntaM saha\_sriNa\'m .
##8.064.05c##  vi sto\_tR^ibhyo\' rurojitha ..
##8.064.06a##  va\_yamu\' tvA\_ divA\' su\_te va\_yaM nakta\'M havAmahe .
##8.064.06c##  a\_smAka\_M kAma\_mA pR^i\'Na ..
##8.064.07a##  kva1\_\' sya vR^i\'Sha\_bho yuvA\' tuvi\_grIvo\_ anA\'nataH .
##8.064.07c##  bra\_hmA kastaM sa\'paryati ..
##8.064.08a##  kasya\' svi\_tsava\'na\_M vR^iShA\' juju\_ShvA.N ava\' gachChati .
##8.064.08c##  indra\_M ka u\' svi\_dA cha\'ke ..
##8.064.09a##  kaM te\' dA\_nA a\'sakShata\_ vR^itra\'ha\_nkaM su\_vIryA\' .
##8.064.09c##  u\_kthe ka u\' svi\_danta\'maH ..
##8.064.10a##  a\_yaM te\_ mAnu\'She\_ jane\_ soma\'H pU\_ruShu\' sUyate .
##8.064.10c##  tasyehi\_ pra dra\'vA\_ piba\' ..
##8.064.11a##  a\_yaM te\' sharya\_NAva\'ti su\_ShomA\'yA\_madhi\' pri\_yaH .
##8.064.11c##  A\_rjI\_kIye\' ma\_dinta\'maH ..
##8.064.12a##  tama\_dya rAdha\'se ma\_he chAru\_M madA\'ya\_ ghR^iShva\'ye .
##8.064.12c##  ehI\'mindra\_ dravA\_ piba\' ..
##8.065.01a##  yadi\'ndra\_ prAgapA\_guda\_~Nnya\'gvA hU\_yase\_ nR^ibhi\'H .
##8.065.01c##  A yA\'hi\_ tUya\'mA\_shubhi\'H ..
##8.065.02a##  yadvA\' pra\_srava\'Ne di\_vo mA\_dayA\'se\_ sva\'rNare .
##8.065.02c##  yadvA\' samu\_dre andha\'saH ..
##8.065.03a##  A tvA\' gI\_rbhirma\_hAmu\_ruM hu\_ve gAmi\'va\_ bhoja\'se .
##8.065.03c##  indra\_ soma\'sya pI\_taye\' ..
##8.065.04a##  A ta\' indra mahi\_mAna\_M hara\'yo deva te\_ maha\'H .
##8.065.04c##  rathe\' vahantu\_ bibhra\'taH ..
##8.065.05a##  indra\' gR^iNI\_Sha u\' stu\_She ma\_hA.N u\_gra I\'shAna\_kR^it .
##8.065.05c##  ehi\' naH su\_taM piba\' ..
##8.065.06a##  su\_tAva\'ntastvA va\_yaM praya\'svanto havAmahe .
##8.065.06c##  i\_daM no\' ba\_rhirA\_sade\' ..
##8.065.07a##  yachchi\_ddhi shashva\'tA\_masIndra\_ sAdhA\'raNa\_stvam .
##8.065.07c##  taM tvA\' va\_yaM ha\'vAmahe ..
##8.065.08a##  i\_daM te\' so\_myaM madhvadhu\'kSha\_nnadri\'bhi\_rnara\'H .
##8.065.08c##  ju\_ShA\_Na i\'ndra\_ tatpi\'ba ..
##8.065.09a##  vishvA\'.N a\_ryo vi\'pa\_shchito.ati\' khya\_stUya\_mA ga\'hi .
##8.065.09c##  a\_sme dhe\'hi\_ shravo\' bR^i\_hat ..
##8.065.10a##  dA\_tA me\_ pR^iSha\'tInA\_M rAjA\' hiraNya\_vInA\'m .
##8.065.10c##  mA de\'vA ma\_ghavA\' riShat ..
##8.065.11a##  sa\_hasre\_ pR^iSha\'tInA\_madhi\' shcha\_ndraM bR^i\_hatpR^i\_thu .
##8.065.11c##  shu\_kraM hira\'Nya\_mA da\'de ..
##8.065.12a##  napA\'to du\_rgaha\'sya me sa\_hasre\'Na su\_rAdha\'saH .
##8.065.12c##  shravo\' de\_veShva\'krata ..
##8.066.01a##  taro\'bhirvo vi\_dadva\'su\_mindra\'M sa\_bAdha\' U\_taye\' .
##8.066.01c##  bR^i\_hadgAya\'ntaH su\_taso\'me adhva\_re hu\_ve bhara\_M na kA\_riNa\'m ..
##8.066.02a##  na yaM du\_dhrA vara\'nte\_ na sthi\_rA muro\_ made\' sushi\_pramandha\'saH .
##8.066.02c##  ya A\_dR^ityA\' shashamA\_nAya\' sunva\_te dAtA\' jari\_tra u\_kthya\'m ..
##8.066.03a##  yaH sha\_kro mR^i\_kSho ashvyo\_ yo vA\_ kIjo\' hira\_Nyaya\'H .
##8.066.03c##  sa U\_rvasya\' rejaya\_tyapA\'vR^iti\_mindro\_ gavya\'sya vR^itra\_hA ..
##8.066.04a##  nikhA\'taM chi\_dyaH pu\'rusambhR^i\_taM vasUdidvapa\'ti dA\_shuShe\' .
##8.066.04c##  va\_jrI su\'shi\_pro harya\'shva\_ itka\'ra\_dindra\_H kratvA\_ yathA\_ vasha\'t ..
##8.066.05a##  yadvA\_vantha\' puruShTuta pu\_rA chi\'chChUra nR^i\_NAm .
##8.066.05c##  va\_yaM tatta\' indra\_ saM bha\'rAmasi ya\_j~namu\_kthaM tu\_raM vacha\'H ..
##8.066.06a##  sachA\_ some\'Shu puruhUta vajrivo\_ madA\'ya dyukSha somapAH .
##8.066.06c##  tvamiddhi bra\'hma\_kR^ite\_ kAmya\_M vasu\_ deShTha\'H sunva\_te bhuva\'H ..
##8.066.07a##  va\_yame\'nami\_dA hyo.apI\'peme\_ha va\_jriNa\'m .
##8.066.07c##  tasmA\' u a\_dya sa\'ma\_nA su\_taM bha\_rA nU\_naM bhU\'Shata shru\_te ..
##8.066.08a##  vR^ika\'shchidasya vAra\_Na u\'rA\_mathi\_rA va\_yune\'Shu bhUShati .
##8.066.08c##  semaM na\_H stoma\'M jujuShA\_Na A ga\_hIndra\_ pra chi\_trayA\' dhi\_yA ..
##8.066.09a##  kadU\_ nva1\_\'syAkR^i\'ta\_mindra\'syAsti\_ pauMsya\'m .
##8.066.09c##  keno\_ nu ka\_M shroma\'tena\_ na shu\'shruve ja\_nuSha\_H pari\' vR^itra\_hA ..
##8.066.10a##  kadU\' ma\_hIradhR^i\'ShTA asya\_ tavi\'ShI\_H kadu\' vR^itra\_ghno astR^i\'tam .
##8.066.10c##  indro\_ vishvA\'nbeka\_nATA\'.N aha\_rdR^isha\' u\_ta kratvA\' pa\_NI.Nra\_bhi ..
##8.066.11a##  va\_yaM ghA\' te\_ apU\_rvyendra\_ brahmA\'Ni vR^itrahan .
##8.066.11c##  pu\_rU\_tamA\'saH puruhUta vajrivo bhR^i\_tiM na pra bha\'rAmasi ..
##8.066.12a##  pU\_rvIshchi\_ddhi tve tu\'vikUrminnA\_shaso\_ hava\'nta indro\_taya\'H .
##8.066.12c##  ti\_rashchi\'da\_ryaH sava\_nA va\'so gahi\_ shavi\'ShTha shru\_dhi me\_ hava\'m ..
##8.066.13a##  va\_yaM ghA\' te\_ tve idvindra\_ viprA\_ api\' Shmasi .
##8.066.13c##  na\_hi tvada\_nyaH pu\'ruhUta\_ kashcha\_na magha\'va\_nnasti\' marDi\_tA ..
##8.066.14a##  tvaM no\' a\_syA ama\'teru\_ta kShu\_dho\_3\_\'.abhisha\'ste\_rava\' spR^idhi .
##8.066.14c##  tvaM na\' U\_tI tava\' chi\_trayA\' dhi\_yA shikShA\' shachiShTha gAtu\_vit ..
##8.066.15a##  soma\_ idva\'H su\_to a\'stu\_ kala\'yo\_ mA bi\'bhItana .
##8.066.15c##  apede\_Sha dhva\_smAya\'ti sva\_yaM ghai\_Sho apA\'yati ..
##8.067.01a##  tyAnnu kSha\_triyA\_.N ava\' Adi\_tyAnyA\'chiShAmahe .
##8.067.01c##  su\_mR^i\_LI\_kA.N a\_bhiShTa\'ye ..
##8.067.02a##  mi\_tro no\_ atya\'Mha\_tiM varu\'NaH parShadarya\_mA .
##8.067.02c##  A\_di\_tyAso\_ yathA\' vi\_duH ..
##8.067.03a##  teShA\_M hi chi\_tramu\_kthyaM1\_\' varU\'tha\_masti\' dA\_shuShe\' .
##8.067.03c##  A\_di\_tyAnA\'mara\_MkR^ite\' ..
##8.067.04a##  mahi\' vo maha\_tAmavo\_ varu\'Na\_ mitrArya\'man .
##8.067.04c##  avA\_MsyA vR^i\'NImahe ..
##8.067.05a##  jI\_vAnno\' a\_bhi dhe\'ta\_nAdi\'tyAsaH pu\_rA hathA\'t .
##8.067.05c##  kaddha\' stha havanashrutaH ..
##8.067.06a##  yadva\'H shrA\_ntAya\' sunva\_te varU\'tha\_masti\_ yachCha\_rdiH .
##8.067.06c##  tenA\' no\_ adhi\' vochata ..
##8.067.07a##  asti\' devA a\_Mhoru\_rvasti\_ ratna\_manA\'gasaH .
##8.067.07c##  Adi\'tyA\_ adbhu\'tainasaH ..
##8.067.08a##  mA na\_H setu\'H siSheda\_yaM ma\_he vR^i\'Naktu na\_spari\' .
##8.067.08c##  indra\_ iddhi shru\_to va\_shI ..
##8.067.09a##  mA no\' mR^i\_chA ri\'pU\_NAM vR^i\'ji\_nAnA\'maviShyavaH .
##8.067.09c##  devA\' a\_bhi pra mR^i\'kShata ..
##8.067.10a##  u\_ta tvAma\'dite mahya\_haM de\_vyupa\' bruve .
##8.067.10c##  su\_mR^i\_LI\_kAma\_bhiShTa\'ye ..
##8.067.11a##  parShi\' dI\_ne ga\'bhI\_ra A.N ugra\'putre\_ jighA\'MsataH .
##8.067.11c##  mAki\'sto\_kasya\' no riShat ..
##8.067.12a##  a\_ne\_ho na\' uruvraja\_ urU\'chi\_ vi prasa\'rtave .
##8.067.12c##  kR^i\_dhi to\_kAya\' jI\_vase\' ..
##8.067.13a##  ye mU\_rdhAna\'H kShitI\_nAmada\'bdhAsa\_H svaya\'shasaH .
##8.067.13c##  vra\_tA rakSha\'nte a\_druha\'H ..
##8.067.14a##  te na\' A\_sno vR^ikA\'NA\_mAdi\'tyAso mu\_mocha\'ta .
##8.067.14c##  ste\_naM ba\_ddhami\'vAdite ..
##8.067.15a##  apo\_ Shu Na\' i\_yaM sharu\_rAdi\'tyA\_ apa\' durma\_tiH .
##8.067.15c##  a\_smade\_tvaja\'ghnuShI ..
##8.067.16a##  shashva\_ddhi va\'H sudAnava\_ Adi\'tyA U\_tibhi\'rva\_yam .
##8.067.16c##  pu\_rA nU\_naM bu\'bhu\_jmahe\' ..
##8.067.17a##  shashva\'nta\_M hi pra\'chetasaH prati\_yanta\'M chi\_dena\'saH .
##8.067.17c##  devA\'H kR^iNu\_tha jI\_vase\' ..
##8.067.18a##  tatsu no\_ navya\_M sanya\'sa\_ Adi\'tyA\_ yanmumo\'chati .
##8.067.18c##  ba\_ndhAdba\_ddhami\'vAdite ..
##8.067.19a##  nAsmAka\'masti\_ tattara\_ Adi\'tyAso ati\_Shkade\' .
##8.067.19c##  yU\_yama\_smabhya\'M mR^iLata ..
##8.067.20a##  mA no\' he\_tirvi\_vasva\'ta\_ Adi\'tyAH kR^i\_trimA\_ sharu\'H .
##8.067.20c##  pu\_rA nu ja\_raso\' vadhIt ..
##8.067.21a##  vi Shu dveSho\_ vya\'Mha\_timAdi\'tyAso\_ vi saMhi\'tam .
##8.067.21c##  viShva\_gvi vR^i\'hatA\_ rapa\'H ..
##8.068.01a##  A tvA\_ ratha\_M yatho\_taye\' su\_mnAya\' vartayAmasi .
##8.068.01c##  tu\_vi\_kU\_rmimR^i\'tI\_Shaha\_mindra\_ shavi\'ShTha\_ satpa\'te ..
##8.068.02a##  tuvi\'shuShma\_ tuvi\'krato\_ shachI\'vo\_ vishva\'yA mate .
##8.068.02c##  A pa\'prAtha mahitva\_nA ..
##8.068.03a##  yasya\' te mahi\_nA ma\_haH pari\' jmA\_yanta\'mI\_yatu\'H .
##8.068.03c##  hastA\_ vajra\'M hira\_Nyaya\'m ..
##8.068.04a##  vi\_shvAna\'rasya va\_spati\_manA\'natasya\_ shava\'saH .
##8.068.04c##  evai\'shcha charShaNI\_nAmU\_tI hu\'ve\_ rathA\'nAm ..
##8.068.05a##  a\_bhiShTa\'ye sa\_dAvR^i\'dha\_M sva\'rmILheShu\_ yaM nara\'H .
##8.068.05c##  nAnA\_ hava\'nta U\_taye\' ..
##8.068.06a##  pa\_romA\'tra\_mR^ichI\'Shama\_mindra\'mu\_graM su\_rAdha\'sam .
##8.068.06c##  IshA\'naM chi\_dvasU\'nAm ..
##8.068.07a##  taMta\_midrAdha\'se ma\_ha indra\'M chodAmi pI\_taye\' .
##8.068.07c##  yaH pU\_rvyAmanu\'ShTuti\_mIshe\' kR^iShTI\_nAM nR^i\_tuH ..
##8.068.08a##  na yasya\' te shavasAna sa\_khyamA\_naMsha\_ martya\'H .
##8.068.08c##  naki\_H shavA\'Msi te nashat ..
##8.068.09a##  tvotA\'sa\_stvA yu\_jApsu sUrye\' ma\_haddhana\'m .
##8.068.09c##  jaye\'ma pR^i\_tsu va\'jrivaH ..
##8.068.10a##  taM tvA\' ya\_j~nebhi\'rImahe\_ taM gI\_rbhirgi\'rvaNastama .
##8.068.10c##  indra\_ yathA\' chi\_dAvi\'tha\_ vAje\'Shu puru\_mAyya\'m ..
##8.068.11a##  yasya\' te svA\_du sa\_khyaM svA\_dvI praNI\'tiradrivaH .
##8.068.11c##  ya\_j~no vi\'tanta\_sAyya\'H ..
##8.068.12a##  u\_ru Na\'sta\_nve\_3\_\' tana\' u\_ru kShayA\'ya naskR^idhi .
##8.068.12c##  u\_ru No\' yandhi jI\_vase\' ..
##8.068.13a##  u\_ruM nR^ibhya\' u\_ruM gava\' u\_ruM rathA\'ya\_ panthA\'m .
##8.068.13c##  de\_vavI\'tiM manAmahe ..
##8.068.14a##  upa\' mA\_ ShaDdvAdvA\_ nara\_H soma\'sya\_ harShyA\' .
##8.068.14c##  tiShTha\'nti svAdurA\_taya\'H ..
##8.068.15a##  R^i\_jrAvi\'ndro\_ta A da\'de\_ harI\_ R^ikSha\'sya sU\_navi\' .
##8.068.15c##  A\_shva\_me\_dhasya\_ rohi\'tA ..
##8.068.16a##  su\_rathA\'.N Atithi\_gve sva\'bhI\_shU.NrA\_rkShe .
##8.068.16c##  A\_shva\_me\_dhe su\_pesha\'saH ..
##8.068.17a##  ShaLashvA\'.N Atithi\_gva i\'ndro\_te va\_dhUma\'taH .
##8.068.17c##  sachA\' pU\_takra\'tau sanam ..
##8.068.18a##  aiShu\' cheta\_dvR^iSha\'Nvatya\_ntarR^i\_jreShvaru\'ShI .
##8.068.18c##  sva\_bhI\_shuH kashA\'vatI ..
##8.068.19a##  na yu\_Shme vA\'jabandhavo nini\_tsushcha\_na martya\'H .
##8.068.19c##  a\_va\_dyamadhi\' dIdharat ..
##8.069.01a##  prapra\' vastri\_ShTubha\_miSha\'M ma\_ndadvI\'rA\_yenda\'ve .
##8.069.01c##  dhi\_yA vo\' me\_dhasA\'taye\_ pura\_MdhyA vi\'vAsati ..
##8.069.02a##  na\_daM va\_ oda\'tInAM na\_daM yoyu\'vatInAm .
##8.069.02c##  pati\'M vo\_ aghnyA\'nAM dhenU\_nAmi\'Shudhyasi ..
##8.069.03a##  tA a\'sya\_ sUda\'dohasa\_H soma\'M shrINanti\_ pR^ishna\'yaH .
##8.069.03c##  janma\'nde\_vAnA\_M visha\'stri\_ShvA ro\'cha\_ne di\_vaH ..
##8.069.04a##  a\_bhi pra gopa\'tiM gi\_rendra\'marcha\_ yathA\' vi\_de .
##8.069.04c##  sU\_nuM sa\_tyasya\_ satpa\'tim ..
##8.069.05a##  A hara\'yaH sasR^ijri\_re.aru\'ShI\_radhi\' ba\_rhiShi\' .
##8.069.05c##  yatrA\_bhi sa\_MnavA\'mahe ..
##8.069.06a##  indrA\'ya\_ gAva\' A\_shira\'M dudu\_hre va\_jriNe\_ madhu\' .
##8.069.06c##  yatsI\'mupahva\_re vi\_dat ..
##8.069.07a##  udyadbra\_dhnasya\' vi\_ShTapa\'M gR^i\_hamindra\'shcha\_ ganva\'hi .
##8.069.07c##  madhva\'H pI\_tvA sa\'chevahi\_ triH sa\_pta sakhyu\'H pa\_de ..
##8.069.08a##  archa\'ta\_ prArcha\'ta\_ priya\'medhAso\_ archa\'ta .
##8.069.08c##  archa\'ntu putra\_kA u\_ta pura\_M na dhR^i\_ShNva\'rchata ..
##8.069.09a##  ava\' svarAti\_ garga\'ro go\_dhA pari\' saniShvaNat .
##8.069.09c##  pi~NgA\_ pari\' chaniShkada\_dindrA\'ya\_ brahmodya\'tam ..
##8.069.10a##  A yatpata\'ntye\_nya\'H su\_dughA\_ ana\'pasphuraH .
##8.069.10c##  a\_pa\_sphura\'M gR^ibhAyata\_ soma\_mindrA\'ya\_ pAta\'ve ..
##8.069.11a##  apA\_dindro\_ apA\'da\_gnirvishve\' de\_vA a\'matsata .
##8.069.11c##  varu\'Na\_ idi\_ha kSha\'ya\_ttamApo\' a\_bhya\'nUShata va\_tsaM sa\_Mshishva\'rIriva ..
##8.069.12a##  su\_de\_vo a\'si varuNa\_ yasya\' te sa\_pta sindha\'vaH .
##8.069.12c##  a\_nu\_kShara\'nti kA\_kuda\'M sU\_rmya\'M suShi\_rAmi\'va ..
##8.069.13a##  yo vyatI\_.NraphA\'Naya\_tsuyu\'ktA\_.N upa\' dA\_shuShe\' .
##8.069.13c##  ta\_kvo ne\_tA tadidvapu\'rupa\_mA yo amu\'chyata ..
##8.069.14a##  atIdu\' sha\_kra o\'hata\_ indro\_ vishvA\_ ati\_ dviSha\'H .
##8.069.14c##  bhi\_natka\_nIna\' oda\_naM pa\_chyamA\'naM pa\_ro gi\_rA ..
##8.069.15a##  a\_rbha\_ko na ku\'mAra\_ko.adhi\' tiShTha\_nnava\_M ratha\'m .
##8.069.15c##  sa pa\'kShanmahi\_ShaM mR^i\_gaM pi\_tre mA\_tre vi\'bhu\_kratu\'m ..
##8.069.16a##  A tU su\'shipra dampate\_ ratha\'M tiShThA hira\_Nyaya\'m .
##8.069.16c##  adha\' dyu\_kShaM sa\'chevahi sa\_hasra\'pAdamaru\_ShaM sva\'sti\_gAma\'ne\_hasa\'m ..
##8.069.17a##  taM ghe\'mi\_tthA na\'ma\_svina\_ upa\' sva\_rAja\'mAsate .
##8.069.17c##  artha\'M chidasya\_ sudhi\'ta\_M yadeta\'va Ava\_rtaya\'nti dA\_vane\' ..
##8.069.18a##  anu\' pra\_tnasyauka\'saH pri\_yame\'dhAsa eShAm .
##8.069.18c##  pUrvA\_manu\_ praya\'tiM vR^i\_ktaba\'rhiSho hi\_tapra\'yasa Ashata ..
##8.070.01a##  yo rAjA\' charShaNI\_nAM yAtA\_ rathe\'bhi\_radhri\'guH .
##8.070.01c##  vishvA\'sAM taru\_tA pR^ita\'nAnA\_M jyeShTho\_ yo vR^i\'tra\_hA gR^i\_Ne ..
##8.070.02a##  indra\_M taM shu\'mbha puruhanma\_nnava\'se\_ yasya\' dvi\_tA vi\'dha\_rtari\' .
##8.070.02c##  hastA\'ya\_ vajra\_H prati\' dhAyi darsha\_to ma\_ho di\_ve na sUrya\'H ..
##8.070.03a##  naki\_ShTaM karma\'NA nasha\_dyashcha\_kAra\' sa\_dAvR^i\'dham .
##8.070.03c##  indra\_M na ya\_j~nairvi\_shvagU\'rta\_mR^ibhva\'sa\_madhR^i\'ShTaM dhR^i\_ShNvo\'jasam ..
##8.070.04a##  aShA\'Lhamu\_graM pR^ita\'nAsu sAsa\_hiM yasmi\'nma\_hIru\'ru\_jraya\'H .
##8.070.04c##  saM dhe\_navo\_ jAya\'mAne anonavu\_rdyAva\_H kShAmo\' anonavuH ..
##8.070.05a##  yaddyAva\' indra te sha\_taM sha\_taM bhUmI\'ru\_ta syuH .
##8.070.05c##  na tvA\' vajrinsa\_hasra\_M sUryA\_ anu\_ na jA\_tama\'ShTa\_ roda\'sI ..
##8.070.06a##  A pa\'prAtha mahi\_nA vR^iShNyA\' vR^iSha\_nvishvA\' shaviShTha\_ shava\'sA .
##8.070.06c##  a\_smA.N a\'va maghava\_ngoma\'ti vra\_je vajri\'~nchi\_trAbhi\'rU\_tibhi\'H ..
##8.070.07a##  na sI\_made\'va Apa\_diSha\'M dIrghAyo\_ martya\'H .
##8.070.07c##  eta\'gvA chi\_dya eta\'shA yu\_yoja\'te\_ harI\_ indro\' yu\_yoja\'te ..
##8.070.08a##  taM vo\' ma\_ho ma\_hAyya\_mindra\'M dA\_nAya\' sa\_kShaNi\'m .
##8.070.08c##  yo gA\_dheShu\_ ya Ara\'NeShu\_ havyo\_ vAje\_Shvasti\_ havya\'H ..
##8.070.09a##  udU\_ Shu No\' vaso ma\_he mR^i\_shasva\' shUra\_ rAdha\'se .
##8.070.09c##  udU\_ Shu ma\_hyai ma\'ghavanma\_ghatta\'ya\_ udi\'ndra\_ shrava\'se ma\_he ..
##8.070.10a##  tvaM na\' indra R^ita\_yustvA\_nido\_ ni tR^i\'mpasi .
##8.070.10c##  madhye\' vasiShva tuvinR^imNo\_rvorni dA\_saM shi\'shnatho\_ hathai\'H ..
##8.070.11a##  a\_nyavra\'ta\_mamA\'nuSha\_maya\'jvAna\_made\'vayum .
##8.070.11c##  ava\_ svaH sakhA\' dudhuvIta\_ parva\'taH su\_ghnAya\_ dasyu\_M parva\'taH ..
##8.070.12a##  tvaM na\' indrAsA\_M haste\' shaviShTha dA\_vane\' .
##8.070.12c##  dhA\_nAnA\_M na saM gR^i\'bhAyAsma\_yurdviH saM gR^i\'bhAyAsma\_yuH ..
##8.070.13a##  sakhA\'ya\_H kratu\'michChata ka\_thA rA\'dhAma sha\_rasya\' .
##8.070.13c##  upa\'stutiM bho\_jaH sU\_riryo ahra\'yaH ..
##8.070.14a##  bhUri\'bhiH samaha\_ R^iShi\'bhirba\_rhiShma\'dbhiH staviShyase .
##8.070.14c##  yadi\_tthameka\'meka\_michChara\' va\_tsAnpa\'rA\_dada\'H ..
##8.070.15a##  ka\_rNa\_gR^ihyA\' ma\_ghavA\' shaurade\_vyo va\_tsaM na\'stri\_bhya Ana\'yat .
##8.070.15c##  a\_jAM sU\_rirna dhAta\'ve ..
##8.071.01a##  tvaM no\' agne\_ maho\'bhiH pA\_hi vishva\'syA\_ arA\'teH .
##8.071.01c##  u\_ta dvi\_Sho martya\'sya ..
##8.071.02a##  na\_hi ma\_nyuH pauru\'Sheya\_ Ishe\_ hi va\'H priyajAta .
##8.071.02c##  tvamida\'si\_ kShapA\'vAn ..
##8.071.03a##  sa no\_ vishve\'bhirde\_vebhi\_rUrjo\' napA\_dbhadra\'shoche .
##8.071.03c##  ra\_yiM de\'hi vi\_shvavA\'ram ..
##8.071.04a##  na tama\'gne\_ arA\'tayo\_ marta\'M yuvanta rA\_yaH .
##8.071.04c##  yaM trAya\'se dA\_shvAMsa\'m ..
##8.071.05a##  yaM tvaM vi\'pra me\_dhasA\'tA\_vagne\' hi\_noShi\_ dhanA\'ya .
##8.071.05c##  sa tavo\_tI goShu\_ gantA\' ..
##8.071.06a##  tvaM ra\_yiM pu\'ru\_vIra\_magne\' dA\_shuShe\_ martA\'ya .
##8.071.06c##  pra No\' naya\_ vasyo\_ achCha\' ..
##8.071.07a##  u\_ru\_ShyA No\_ mA parA\' dA aghAya\_te jA\'tavedaH .
##8.071.07c##  du\_rA\_dhye\_3\_\' martA\'ya ..
##8.071.08a##  agne\_ mAki\'ShTe de\_vasya\' rA\_timade\'vo yuyota .
##8.071.08c##  tvamI\'shiShe\_ vasU\'nAm ..
##8.071.09a##  sa no\_ vasva\_ upa\' mA\_syUrjo\' napA\_nmAhi\'nasya .
##8.071.09c##  sakhe\' vaso jari\_tR^ibhya\'H ..
##8.071.10a##  achChA\' naH shI\_rasho\'chiSha\_M giro\' yantu darsha\_tam .
##8.071.10c##  achChA\' ya\_j~nAso\_ nama\'sA purU\_vasu\'M puruprasha\_stamU\_taye\' ..
##8.071.11a##  a\_gniM sU\_nuM saha\'so jA\_tave\'dasaM dA\_nAya\_ vAryA\'NAm .
##8.071.11c##  dvi\_tA yo bhUda\_mR^ito\_ martye\_ShvA hotA\' ma\_ndrata\'mo vi\_shi ..
##8.071.12a##  a\_gniM vo\' devaya\_jyayA\_gniM pra\'ya\_tya\'dhva\_re .
##8.071.12c##  a\_gniM dhI\_Shu pra\'tha\_mama\_gnimarva\'tya\_gniM kShaitrA\'ya\_ sAdha\'se ..
##8.071.13a##  a\_gniri\_ShAM sa\_khye da\'dAtu na\_ Ishe\_ yo vAryA\'NAm .
##8.071.13c##  a\_gniM to\_ke tana\'ye\_ shashva\'dImahe\_ vasu\_M santa\'M tanU\_pAm ..
##8.071.14a##  a\_gnimI\'Li\_ShvAva\'se\_ gAthA\'bhiH shI\_rasho\'chiSham .
##8.071.14c##  a\_gniM rA\_ye pu\'rumILha shru\_taM naro\_.agniM su\'dI\_taye\' Cha\_rdiH ..
##8.071.15a##  a\_gniM dveSho\_ yota\_vai no\' gR^iNImasya\_gniM shaM yoshcha\_ dAta\'ve .
##8.071.15c##  vishvA\'su vi\_kShva\'vi\_teva\_ havyo\_ bhuva\_dvastu\'rR^iShU\_NAm ..
##8.072.01a##  ha\_viShkR^i\'Nudhva\_mA ga\'madadhva\_ryurva\'nate\_ puna\'H .
##8.072.01c##  vi\_dvA.N a\'sya pra\_shAsa\'nam ..
##8.072.02a##  ni ti\_gmama\_bhyaM1\_\'shuM sIda\_ddhotA\' ma\_nAvadhi\' .
##8.072.02c##  ju\_ShA\_No a\'sya sa\_khyam ..
##8.072.03a##  a\_ntari\'chChanti\_ taM jane\' ru\_draM pa\_ro ma\'nI\_ShayA\' .
##8.072.03c##  gR^i\_bhNanti\' ji\_hvayA\' sa\_sam ..
##8.072.04a##  jA\_mya\'tItape\_ dhanu\'rvayo\_dhA a\'ruha\_dvana\'m .
##8.072.04c##  dR^i\_Shada\'M ji\_hvayAva\'dhIt ..
##8.072.05a##  chara\'nva\_tso rusha\'nni\_ha ni\'dA\_tAra\_M na vi\'ndate .
##8.072.05c##  veti\_ stota\'va a\_mbya\'m ..
##8.072.06a##  u\_to nva\'sya\_ yanma\_hadashvA\'va\_dyoja\'naM bR^i\_had .
##8.072.06c##  dA\_mA ratha\'sya\_ dadR^i\'she ..
##8.072.07a##  du\_hanti\' sa\_ptaikA\_mupa\_ dvA pa~ncha\' sR^ijataH .
##8.072.07c##  tI\_rthe sindho\_radhi\' sva\_re ..
##8.072.08a##  A da\_shabhi\'rvi\_vasva\'ta\_ indra\_H kosha\'machuchyavIt .
##8.072.08c##  kheda\'yA tri\_vR^itA\' di\_vaH ..
##8.072.09a##  pari\' tri\_dhAtu\'radhva\_raM jU\_rNire\'ti\_ navI\'yasI .
##8.072.09c##  madhvA\_ hotA\'ro a~njate ..
##8.072.10a##  si\_~nchanti\_ nama\'sAva\_tamu\_chchAcha\'kra\_M pari\'jmAnam .
##8.072.10c##  nI\_chIna\'bAra\_makShi\'tam ..
##8.072.11a##  a\_bhyAra\_midadra\'yo\_ niShi\'kta\_M puShka\'re\_ madhu\' .
##8.072.11c##  a\_va\_tasya\' vi\_sarja\'ne ..
##8.072.12a##  gAva\_ upA\'vatAva\_taM ma\_hI ya\_j~nasya\' ra\_psudA\' .
##8.072.12c##  u\_bhA karNA\' hira\_NyayA\' ..
##8.072.13a##  A su\_te si\'~nchata\_ shriya\_M roda\'syorabhi\_shriya\'m .
##8.072.13c##  ra\_sA da\'dhIta vR^iSha\_bham ..
##8.072.14a##  te jA\'nata\_ svamo\_kyaM1\_\' saM va\_tsAso\_ na mA\_tR^ibhi\'H .
##8.072.14c##  mi\_tho na\'santa jA\_mibhi\'H ..
##8.072.15a##  upa\_ srakve\'Shu\_ bapsa\'taH kR^iNva\_te dha\_ruNa\'M di\_vi .
##8.072.15c##  indre\' a\_gnA nama\_H sva\'H ..
##8.072.16a##  adhu\'kShatpi\_pyuShI\_miSha\_mUrja\'M sa\_ptapa\'dIma\_riH .
##8.072.16c##  sUrya\'sya sa\_pta ra\_shmibhi\'H ..
##8.072.17a##  soma\'sya mitrAvaru\_Nodi\'tA\_ sUra\_ A da\'de .
##8.072.17c##  tadAtu\'rasya bheSha\_jam ..
##8.072.18a##  u\_to nva\'sya\_ yatpa\_daM ha\'rya\_tasya\' nidhA\_nya\'m .
##8.072.18c##  pari\_ dyAM ji\_hvayA\'tanat ..
##8.073.01a##  udI\'rAthAmR^itAya\_te yu\_~njAthA\'mashvinA\_ ratha\'m .
##8.073.01c##  anti\_ ShadbhU\'tu vA\_mava\'H ..
##8.073.02a##  ni\_miSha\'shchi\_jjavI\'yasA\_ rathe\_nA yA\'tamashvinA .
##8.073.02c##  anti\_ ShadbhU\'tu vA\_mava\'H ..
##8.073.03a##  upa\' stR^iNIta\_matra\'ye hi\_mena\' gha\_rmama\'shvinA .
##8.073.03c##  anti\_ ShadbhU\'tu vA\_mava\'H ..
##8.073.04a##  kuha\' stha\_H kuha\' jagmathu\_H kuha\' shye\_neva\' petathuH .
##8.073.04c##  anti\_ ShadbhU\'tu vA\_mava\'H ..
##8.073.05a##  yada\_dya karhi\_ karhi\' chichChushrU\_yAta\'mi\_maM hava\'m .
##8.073.05c##  anti\_ ShadbhU\'tu vA\_mava\'H ..
##8.073.06a##  a\_shvinA\' yAma\_hUta\'mA\_ nedi\'ShThaM yA\_myApya\'m .
##8.073.06c##  anti\_ ShadbhU\'tu vA\_mava\'H ..
##8.073.07a##  ava\'nta\_matra\'ye gR^i\_haM kR^i\'Nu\_taM yu\_vama\'shvinA .
##8.073.07c##  anti\_ ShadbhU\'tu vA\_mava\'H ..
##8.073.08a##  vare\'the a\_gnimA\_tapo\_ vada\'te va\_lgvatra\'ye .
##8.073.08c##  anti\_ ShadbhU\'tu vA\_mava\'H ..
##8.073.09a##  pra sa\_ptava\'dhrirA\_shasA\_ dhArA\'ma\_gnera\'shAyata .
##8.073.09c##  anti\_ ShadbhU\'tu vA\_mava\'H ..
##8.073.10a##  i\_hA ga\'taM vR^iShaNvasU shR^iNu\_taM ma\' i\_maM hava\'m .
##8.073.10c##  anti\_ ShadbhU\'tu vA\_mava\'H ..
##8.073.11a##  kimi\_daM vA\'M purANa\_vajjara\'toriva shasyate .
##8.073.11c##  anti\_ ShadbhU\'tu vA\_mava\'H ..
##8.073.12a##  sa\_mA\_naM vA\'M sajA\_tya\'M samA\_no bandhu\'rashvinA .
##8.073.12c##  anti\_ ShadbhU\'tu vA\_mava\'H ..
##8.073.13a##  yo vA\_M rajA\'MsyashvinA\_ ratho\' vi\_yAti\_ roda\'sI .
##8.073.13c##  anti\_ ShadbhU\'tu vA\_mava\'H ..
##8.073.14a##  A no\_ gavye\'bhi\_rashvyai\'H sa\_hasrai\_rupa\' gachChatam .
##8.073.14c##  anti\_ ShadbhU\'tu vA\_mava\'H ..
##8.073.15a##  mA no\_ gavye\'bhi\_rashvyai\'H sa\_hasre\'bhi\_rati\' khyatam .
##8.073.15c##  anti\_ ShadbhU\'tu vA\_mava\'H ..
##8.073.16a##  a\_ru\_Napsu\'ru\_ShA a\'bhU\_daka\_rjyoti\'rR^i\_tAva\'rI .
##8.073.16c##  anti\_ ShadbhU\'tu vA\_mava\'H ..
##8.073.17a##  a\_shvinA\_ su vi\_chAka\'shadvR^i\_kShaM pa\'rashu\_mA.N i\'va .
##8.073.17c##  anti\_ ShadbhU\'tu vA\_mava\'H ..
##8.073.18a##  pura\_M na dhR^i\'ShNa\_vA ru\'ja kR^i\_ShNayA\' bAdhi\_to vi\_shA .
##8.073.18c##  anti\_ ShadbhU\'tu vA\_mava\'H ..
##8.074.01a##  vi\_shovi\'sho vo\_ ati\'thiM vAja\_yanta\'H purupri\_yam .
##8.074.01c##  a\_gniM vo\_ durya\_M vacha\'H stu\_She shU\_Shasya\_ manma\'bhiH ..
##8.074.02a##  yaM janA\'so ha\_viShma\'nto mi\_traM na sa\_rpirA\'sutim .
##8.074.02c##  pra\_shaMsa\'nti\_ prasha\'stibhiH ..
##8.074.03a##  panyA\'MsaM jA\_tave\'dasa\_M yo de\_vatA\_tyudya\'tA .
##8.074.03c##  ha\_vyAnyaira\'yaddi\_vi ..
##8.074.04a##  Aga\'nma vR^itra\_hanta\'ma\_M jyeShTha\'ma\_gnimAna\'vam .
##8.074.04c##  yasya\' shru\_tarvA\' bR^i\_hannA\_rkSho anI\'ka\_ edha\'te ..
##8.074.05a##  a\_mR^ita\'M jA\_tave\'dasaM ti\_rastamA\'Msi darsha\_tam .
##8.074.05c##  ghR^i\_tAha\'vana\_mIDya\'m ..
##8.074.06a##  sa\_bAdho\_ yaM janA\' i\_me\_3\_\'.agniM ha\_vyebhi\_rILa\'te .
##8.074.06c##  juhvA\'nAso ya\_tasru\'chaH ..
##8.074.07a##  i\_yaM te\_ navya\'sI ma\_tiragne\_ adhA\'yya\_smadA .
##8.074.07c##  mandra\_ sujA\'ta\_ sukra\_to.amU\'ra\_ dasmAti\'the ..
##8.074.08a##  sA te\' agne\_ shaMta\'mA\_ chani\'ShThA bhavatu pri\_yA .
##8.074.08c##  tayA\' vardhasva\_ suShTu\'taH ..
##8.074.09a##  sA dyu\_mnairdyu\_mninI\' bR^i\_hadupo\'pa\_ shrava\'si\_ shrava\'H .
##8.074.09c##  dadhI\'ta vR^itra\_tUrye\' ..
##8.074.10a##  ashva\_midgAM ra\'tha\_prAM tve\_Shamindra\_M na satpa\'tim .
##8.074.10c##  yasya\_ shravA\'Msi\_ tUrva\'tha\_ panya\'mpanyaM cha kR^i\_ShTaya\'H ..
##8.074.11a##  yaM tvA\' go\_pava\'no gi\_rA chani\'ShThadagne a~NgiraH .
##8.074.11c##  sa pA\'vaka shrudhI\_ hava\'m ..
##8.074.12a##  yaM tvA\_ janA\'sa\_ ILa\'te sa\_bAdho\_ vAja\'sAtaye .
##8.074.12c##  sa bo\'dhi vR^itra\_tUrye\' ..
##8.074.13a##  a\_haM hu\'vA\_na A\_rkShe shru\_tarva\'Ni mada\_chyuti\' .
##8.074.13c##  shardhA\'MsIva stukA\_vinA\'M mR^i\_kShA shI\_rShA cha\'tu\_rNAm ..
##8.074.14a##  mAM cha\_tvAra\' A\_shava\_H shavi\'ShThasya dravi\_tnava\'H .
##8.074.14c##  su\_rathA\'so a\_bhi prayo\_ vakSha\_nvayo\_ na tugrya\'m ..
##8.074.15a##  sa\_tyamittvA\' mahenadi\_ paru\_ShNyava\' dedisham .
##8.074.15c##  nemA\'po ashva\_dAta\'ra\_H shavi\'ShThAdasti\_ martya\'H ..
##8.075.01a##  yu\_kShvA hi de\'va\_hUta\'mA\_.N ashvA\'.N agne ra\_thIri\'va .
##8.075.01c##  ni hotA\' pU\_rvyaH sa\'daH ..
##8.075.02a##  u\_ta no\' deva de\_vA.N achChA\' vocho vi\_duShTa\'raH .
##8.075.02c##  shradvishvA\_ vAryA\' kR^idhi ..
##8.075.03a##  tvaM ha\_ yadya\'viShThya\_ saha\'saH sUnavAhuta .
##8.075.03c##  R^i\_tAvA\' ya\_j~niyo\_ bhuva\'H ..
##8.075.04a##  a\_yama\_gniH sa\'ha\_sriNo\_ vAja\'sya sha\_tina\_spati\'H .
##8.075.04c##  mU\_rdhA ka\_vI ra\'yI\_NAm ..
##8.075.05a##  taM ne\_mimR^i\_bhavo\' ya\_thA na\'masva\_ sahU\'tibhiH .
##8.075.05c##  nedI\'yo ya\_j~nama\'~NgiraH ..
##8.075.06a##  tasmai\' nU\_nama\_bhidya\'ve vA\_chA vi\'rUpa\_ nitya\'yA .
##8.075.06c##  vR^iShNe\' chodasva suShTu\_tim ..
##8.075.07a##  kamu\' Shvidasya\_ sena\'yA\_gnerapA\'kachakShasaH .
##8.075.07c##  pa\_NiM goShu\' starAmahe ..
##8.075.08a##  mA no\' de\_vAnA\_M visha\'H prasnA\_tIri\'vo\_srAH .
##8.075.08c##  kR^i\_shaM na hA\'su\_raghnyA\'H ..
##8.075.09a##  mA na\'H samasya dU\_Dhya1\_\'H pari\'dveShaso aMha\_tiH .
##8.075.09c##  U\_rmirna nAva\_mA va\'dhIt ..
##8.075.10a##  nama\'ste agna\_ oja\'se gR^i\_Nanti\' deva kR^i\_ShTaya\'H .
##8.075.10c##  amai\'ra\_mitra\'mardaya ..
##8.075.11a##  ku\_vitsu no\_ gavi\'ShTa\_ye.agne\' sa\_MveShi\'Sho ra\_yim .
##8.075.11c##  uru\'kR^idu\_ru Na\'skR^idhi ..
##8.075.12a##  mA no\' a\_sminma\'hAdha\_ne parA\' vargbhAra\_bhR^idya\'thA .
##8.075.12c##  sa\_Mvarga\_M saM ra\_yiM ja\'ya ..
##8.075.13a##  a\_nyama\_smadbhi\_yA i\_yamagne\_ siSha\'ktu du\_chChunA\' .
##8.075.13c##  vardhA\' no\_ ama\'va\_chChava\'H ..
##8.075.14a##  yasyAju\'Shannama\_svina\_H shamI\_madu\'rmakhasya vA .
##8.075.14c##  taM gheda\_gnirvR^i\_dhAva\'ti ..
##8.075.15a##  para\'syA\_ adhi\' sa\_Mvato.ava\'rA.N a\_bhyA ta\'ra .
##8.075.15c##  yatrA\_hamasmi\_ tA.N a\'va ..
##8.075.16a##  vi\_dmA hi te\' pu\_rA va\_yamagne\' pi\_turyathAva\'saH .
##8.075.16c##  adhA\' te su\_mnamI\'mahe ..
##8.076.01a##  i\_maM nu mA\_yina\'M huva\_ indra\_mIshA\'na\_moja\'sA .
##8.076.01c##  ma\_rutva\'nta\_M na vR^i\_~njase\' ..
##8.076.02a##  a\_yamindro\' ma\_rutsa\'khA\_ vi vR^i\_trasyA\'bhina\_chChira\'H .
##8.076.02c##  vajre\'Na sha\_tapa\'rvaNA ..
##8.076.03a##  vA\_vR^i\_dhA\_no ma\_rutsa\_khendro\_ vi vR^i\_tramai\'rayat .
##8.076.03c##  sR^i\_jansa\'mu\_driyA\' a\_paH ..
##8.076.04a##  a\_yaM ha\_ yena\_ vA i\_daM sva\'rma\_rutva\'tA ji\_tam .
##8.076.04c##  indre\'Na\_ soma\'pItaye ..
##8.076.05a##  ma\_rutva\'ntamR^ijI\_ShiNa\_moja\'svantaM vira\_pshina\'m .
##8.076.05c##  indra\'M gI\_rbhirha\'vAmahe ..
##8.076.06a##  indra\'M pra\_tnena\_ manma\'nA ma\_rutva\'ntaM havAmahe .
##8.076.06c##  a\_sya soma\'sya pI\_taye\' ..
##8.076.07a##  ma\_rutvA\'.N indra mIDhva\_H pibA\_ soma\'M shatakrato .
##8.076.07c##  a\_sminya\_j~ne pu\'ruShTuta ..
##8.076.08a##  tubhyedi\'ndra ma\_rutva\'te su\_tAH somA\'so adrivaH .
##8.076.08c##  hR^i\_dA hU\'yanta u\_kthina\'H ..
##8.076.09a##  pibedi\'ndra ma\_rutsa\'khA su\_taM soma\_M divi\'ShTiShu .
##8.076.09c##  vajra\_M shishA\'na\_ oja\'sA ..
##8.076.10a##  u\_ttiShTha\_nnoja\'sA sa\_ha pI\_tvI shipre\' avepayaH .
##8.076.10c##  soma\'mindra cha\_mU su\_tam ..
##8.076.11a##  anu\' tvA\_ roda\'sI u\_bhe krakSha\'mANamakR^ipetAm .
##8.076.11c##  indra\_ yadda\'syu\_hAbha\'vaH ..
##8.076.12a##  vAcha\'ma\_ShTApa\'dIma\_haM nava\'sraktimR^ita\_spR^isha\'m .
##8.076.12c##  indrA\_tpari\' ta\_nva\'M mame ..
##8.077.01a##  ja\_j~nA\_no nu sha\_takra\'tu\_rvi pR^i\'chCha\_diti\' mA\_tara\'m .
##8.077.01c##  ka u\_grAH ke ha\' shR^iNvire ..
##8.077.02a##  AdI\'M shava\_sya\'bravIdaurNavA\_bhama\'hI\_shuva\'m .
##8.077.02c##  te pu\'tra santu ni\_ShTura\'H ..
##8.077.03a##  samittAnvR^i\'tra\_hAkhi\'da\_tkhe a\_rA.N i\'va\_ kheda\'yA .
##8.077.03c##  pravR^i\'ddho dasyu\_hAbha\'vat ..
##8.077.04a##  eka\'yA prati\_dhApi\'batsA\_kaM sarA\'Msi tri\_Mshata\'m .
##8.077.04c##  indra\_H soma\'sya kANu\_kA ..
##8.077.05a##  a\_bhi ga\'ndha\_rvama\'tR^iNadabu\_dhneShu\_ raja\_ssvA .
##8.077.05c##  indro\' bra\_hmabhya\_ idvR^i\_dhe ..
##8.077.06a##  nirA\'vidhyadgi\_ribhya\_ A dhA\_raya\'tpa\_kvamo\'da\_nam .
##8.077.06c##  indro\' bu\_ndaM svA\'tatam ..
##8.077.07a##  sha\_tabra\'dhna\_ iShu\_stava\' sa\_hasra\'parNa\_ eka\_ it .
##8.077.07c##  yami\'ndra chakR^i\_She yuja\'m ..
##8.077.08a##  tena\' sto\_tR^ibhya\_ A bha\'ra\_ nR^ibhyo\_ nAri\'bhyo\_ atta\'ve .
##8.077.08c##  sa\_dyo jA\_ta R^i\'bhuShThira ..
##8.077.09a##  e\_tA chyau\_tnAni\' te kR^i\_tA varShi\'ShThAni\_ parI\'NasA .
##8.077.09c##  hR^i\_dA vI\_Dva\'dhArayaH ..
##8.077.10a##  vishvettA viShNu\_rAbha\'radurukra\_mastveShi\'taH .
##8.077.10c##  sha\_taM ma\'hi\_ShAnkShI\'rapA\_kamo\'da\_naM va\'rA\_hamindra\' emu\_Sham ..
##8.077.11a##  tu\_vi\_kShaM te\_ sukR^i\'taM sU\_maya\_M dhanu\'H sA\_dhurbu\_ndo hi\'ra\_Nyaya\'H .
##8.077.11c##  u\_bhA te\' bA\_hU raNyA\_ susa\'MskR^ita R^idU\_pe chi\'dR^idU\_vR^idhA\' ..
##8.078.01a##  pu\_ro\_LAsha\'M no\_ andha\'sa\_ indra\' sa\_hasra\_mA bha\'ra .
##8.078.01c##  sha\_tA cha\' shUra\_ gonA\'m ..
##8.078.02a##  A no\' bhara\_ vya~nja\'na\_M gAmashva\'ma\_bhya~nja\'nam .
##8.078.02c##  sachA\' ma\_nA hi\'ra\_NyayA\' ..
##8.078.03a##  u\_ta na\'H karNa\_shobha\'nA pu\_rUNi\' dhR^iShNa\_vA bha\'ra .
##8.078.03c##  tvaM hi shR^i\'Nvi\_She va\'so ..
##8.078.04a##  nakI\'M vR^idhI\_ka i\'ndra te\_ na su\_ShA na su\_dA u\_ta .
##8.078.04c##  nAnyastvachChU\'ra vA\_ghata\'H ..
##8.078.05a##  nakI\_mindro\_ nika\'rtave\_ na sha\_kraH pari\'shaktave .
##8.078.05c##  vishva\'M shR^iNoti\_ pashya\'ti ..
##8.078.06a##  sa ma\_nyuM martyA\'nA\_mada\'bdho\_ ni chi\'kIShate .
##8.078.06c##  pu\_rA ni\_dashchi\'kIShate ..
##8.078.07a##  kratva\_ itpU\_rNamu\_dara\'M tu\_rasyA\'sti vidha\_taH .
##8.078.07c##  vR^i\_tra\_ghnaH so\'ma\_pAvna\'H ..
##8.078.08a##  tve vasU\'ni\_ saMga\'tA\_ vishvA\' cha soma\_ saubha\'gA .
##8.078.08c##  su\_dAtvapa\'rihvR^itA ..
##8.078.09a##  tvAmidya\'va\_yurmama\_ kAmo\' ga\_vyurhi\'raNya\_yuH .
##8.078.09c##  tvAma\'shva\_yureSha\'te ..
##8.078.10a##  tavedi\'ndrA\_hamA\_shasA\_ haste\_ dAtra\'M cha\_nA da\'de .
##8.078.10c##  di\_nasya\' vA maghava\_nsambhR^i\'tasya vA pU\_rdhi yava\'sya kA\_shinA\' ..
##8.079.01a##  a\_yaM kR^i\_tnuragR^i\'bhIto vishva\_jidu\_dbhiditsoma\'H .
##8.079.01c##  R^iShi\_rvipra\_H kAvye\'na ..
##8.079.02a##  a\_bhyU\'rNoti\_ yanna\_gnaM bhi\_Shakti\_ vishva\_M yattu\_ram .
##8.079.02c##  prema\_ndhaH khya\_nniH shro\_No bhU\'t ..
##8.079.03a##  tvaM so\'ma tanU\_kR^idbhyo\_ dveSho\'bhyo\_.anyakR^i\'tebhyaH .
##8.079.03c##  u\_ru ya\_ntAsi\_ varU\'tham ..
##8.079.04a##  tvaM chi\_ttI tava\_ dakShai\'rdi\_va A pR^i\'thi\_vyA R^i\'jIShin .
##8.079.04c##  yAvI\'ra\_ghasya\' chi\_ddveSha\'H ..
##8.079.05a##  a\_rthino\_ yanti\_ chedartha\_M gachChA\_nidda\_duSho\' rA\_tim .
##8.079.05c##  va\_vR^i\_jyustR^iShya\'ta\_H kAma\'m ..
##8.079.06a##  vi\_dadyatpU\_rvyaM na\_ShTamudI\'mR^itA\_yumI\'rayat .
##8.079.06c##  premAyu\'stArI\_datI\'rNam ..
##8.079.07a##  su\_shevo\' no mR^iLa\_yAku\_radR^i\'ptakraturavA\_taH .
##8.079.07c##  bhavA\' naH soma\_ shaM hR^i\_de ..
##8.079.08a##  mA na\'H soma\_ saM vI\'vijo\_ mA vi bI\'bhiShathA rAjan .
##8.079.08c##  mA no\_ hArdi\' tvi\_ShA va\'dhIH ..
##8.079.09a##  ava\_ yatsve sa\_dhasthe\' de\_vAnA\'M durma\_tIrIkShe\' .
##8.079.09c##  rAja\_nnapa\_ dviSha\'H sedha\_ mIDhvo\_ apa\_ sridha\'H sedha ..
##8.080.01a##  na\_hya1\_\'nyaM ba\_LAka\'raM marDi\_tAra\'M shatakrato .
##8.080.01c##  tvaM na\' indra mR^iLaya ..
##8.080.02a##  yo na\_H shashva\'tpu\_rAvi\_thAmR^i\'dhro\_ vAja\'sAtaye .
##8.080.02c##  sa tvaM na\' indra mR^iLaya ..
##8.080.03a##  kima\_~Nga ra\'dhra\_choda\'naH sunvA\_nasyA\'vi\_teda\'si .
##8.080.03c##  ku\_vitsvi\'ndra Na\_H shaka\'H ..
##8.080.04a##  indra\_ pra No\_ ratha\'mava pa\_shchAchchi\_tsanta\'madrivaH .
##8.080.04c##  pu\_rastA\'denaM me kR^idhi ..
##8.080.05a##  hanto\_ nu kimA\'sase pratha\_maM no\_ ratha\'M kR^idhi .
##8.080.05c##  u\_pa\_maM vA\'ja\_yu shrava\'H ..
##8.080.06a##  avA\' no vAja\_yuM ratha\'M su\_kara\'M te\_ kimitpari\' .
##8.080.06c##  a\_smAnsu ji\_gyuSha\'skR^idhi ..
##8.080.07a##  indra\_ dR^ihya\'sva\_ pUra\'si bha\_drA ta\' eti niShkR^i\_tam .
##8.080.07c##  i\_yaM dhIrR^i\_tviyA\'vatI ..
##8.080.08a##  mA sI\'mava\_dya A bhA\'gu\_rvI kAShThA\' hi\_taM dhana\'m .
##8.080.08c##  a\_pAvR^i\'ktA ara\_tnaya\'H ..
##8.080.09a##  tu\_rIya\_M nAma\' ya\_j~niya\'M ya\_dA kara\_stadu\'shmasi .
##8.080.09c##  Aditpati\'rna ohase ..
##8.080.10a##  avI\'vR^idhadvo amR^itA\_ ama\'ndIdeka\_dyUrde\'vA u\_ta yAshcha\' devIH .
##8.080.10c##  tasmA\' u\_ rAdha\'H kR^iNuta prasha\_staM prA\_tarma\_kShU dhi\_yAva\'surjagamyAt ..
##8.081.01a##  A tU na\' indra kShu\_manta\'M chi\_traM grA\_bhaM saM gR^i\'bhAya .
##8.081.01c##  ma\_hA\_ha\_stI dakShi\'Nena ..
##8.081.02a##  vi\_dmA hi tvA\' tuvikU\_rmiM tu\_vide\'ShNaM tu\_vIma\'gham .
##8.081.02c##  tu\_vi\_mA\_tramavo\'bhiH ..
##8.081.03a##  na\_hi tvA\' shUra de\_vA na martA\'so\_ ditsa\'ntam .
##8.081.03c##  bhI\_maM na gAM vA\_raya\'nte ..
##8.081.04a##  eto\_ nvindra\_M stavA\_meshA\'na\_M vasva\'H sva\_rAja\'m .
##8.081.04c##  na rAdha\'sA mardhiShannaH ..
##8.081.05a##  pra sto\'Sha\_dupa\' gAsiSha\_chChrava\_tsAma\' gI\_yamA\'nam .
##8.081.05c##  a\_bhi rAdha\'sA jugurat ..
##8.081.06a##  A no\' bhara\_ dakShi\'NenA\_bhi sa\_vyena\_ pra mR^i\'sha .
##8.081.06c##  indra\_ mA no\_ vaso\_rnirbhA\'k ..
##8.081.07a##  upa\' krama\_svA bha\'ra dhR^iSha\_tA dhR^i\'ShNo\_ janA\'nAm .
##8.081.07c##  adA\'shUShTarasya\_ veda\'H ..
##8.081.08a##  indra\_ ya u\_ nu te\_ asti\_ vAjo\_ vipre\'bhi\_H sani\'tvaH .
##8.081.08c##  a\_smAbhi\_H su taM sa\'nuhi ..
##8.081.09a##  sa\_dyo\_juva\'ste\_ vAjA\' a\_smabhya\'M vi\_shvashcha\'ndrAH .
##8.081.09c##  vashai\'shcha ma\_kShU ja\'rante ..
##8.082.01a##  A pra dra\'va parA\_vato\'.arvA\_vata\'shcha vR^itrahan .
##8.082.01c##  madhva\_H prati\_ prabha\'rmaNi ..
##8.082.02a##  tI\_vrAH somA\'sa\_ A ga\'hi su\_tAso\' mAdayi\_ShNava\'H .
##8.082.02c##  pibA\' da\_dhR^igyatho\'chi\_She ..
##8.082.03a##  i\_ShA ma\'nda\_svAdu\_ te.ara\_M varA\'ya ma\_nyave\' .
##8.082.03c##  bhuva\'tta indra\_ shaM hR^i\_de ..
##8.082.04a##  A tva\'shatra\_vA ga\'hi\_ nyu1\_\'kthAni\' cha hUyase .
##8.082.04c##  u\_pa\_me ro\'cha\_ne di\_vaH ..
##8.082.05a##  tubhyA\_yamadri\'bhiH su\_to gobhi\'H shrI\_to madA\'ya\_ kam .
##8.082.05c##  pra soma\' indra hUyate ..
##8.082.06a##  indra\' shru\_dhi su me\_ hava\'ma\_sme su\_tasya\_ goma\'taH .
##8.082.06c##  vi pI\_tiM tR^i\_ptima\'shnuhi ..
##8.082.07a##  ya i\'ndra chama\_seShvA soma\'shcha\_mUShu\' te su\_taH .
##8.082.07c##  pibeda\'sya\_ tvamI\'shiShe ..
##8.082.08a##  yo a\_psu cha\_ndramA\' iva\_ soma\'shcha\_mUShu\_ dadR^i\'she .
##8.082.08c##  pibeda\'sya\_ tvamI\'shiShe ..
##8.082.09a##  yaM te\' shye\_naH pa\_dAbha\'ratti\_ro rajA\_MsyaspR^i\'tam .
##8.082.09c##  pibeda\'sya\_ tvamI\'shiShe ..
##8.083.01a##  de\_vAnA\_midavo\' ma\_hattadA vR^i\'NImahe va\_yam .
##8.083.01c##  vR^iShNA\'ma\_smabhya\'mU\_taye\' ..
##8.083.02a##  te na\'H santu\_ yuja\_H sadA\_ varu\'No mi\_tro a\'rya\_mA .
##8.083.02c##  vR^i\_dhAsa\'shcha\_ prache\'tasaH ..
##8.083.03a##  ati\' no viShpi\_tA pu\_ru nau\_bhira\_po na pa\'rShatha .
##8.083.03c##  yU\_yamR^i\_tasya\' rathyaH ..
##8.083.04a##  vA\_maM no\' astvaryamanvA\_maM va\'ruNa\_ shaMsya\'m .
##8.083.04c##  vA\_maM hyA\'vR^iNI\_mahe\' ..
##8.083.05a##  vA\_masya\_ hi pra\'chetasa\_ IshA\'nAsho rishAdasaH .
##8.083.05c##  nemA\'dityA a\_ghasya\_ yat ..
##8.083.06a##  va\_yamidva\'H sudAnavaH kShi\_yanto\_ yAnto\_ adhva\_nnA .
##8.083.06c##  devA\' vR^i\_dhAya\' hUmahe ..
##8.083.07a##  adhi\' na indraiShA\_M viShNo\' sajA\_tyA\'nAm .
##8.083.07c##  i\_tA maru\'to\_ ashvi\'nA ..
##8.083.08a##  pra bhrA\'tR^i\_tvaM su\'dAna\_vo.adha\' dvi\_tA sa\'mA\_nyA .
##8.083.08c##  mA\_turgarbhe\' bharAmahe ..
##8.083.09a##  yU\_yaM hi ShThA su\'dAnava\_ indra\'jyeShThA a\_bhidya\'vaH .
##8.083.09c##  adhA\' chidva u\_ta bru\'ve ..
##8.084.01a##  preShTha\'M vo\_ ati\'thiM stu\_She mi\_trami\'va pri\_yam .
##8.084.01c##  a\_gniM ratha\_M na vedya\'m ..
##8.084.02a##  ka\_vimi\'va\_ prache\'tasa\_M yaM de\_vAso\_ adha\' dvi\_tA .
##8.084.02c##  ni martye\'ShvAda\_dhuH ..
##8.084.03a##  tvaM ya\'viShTha dA\_shuSho\_ nR^I.NH pA\'hi shR^iNu\_dhI gira\'H .
##8.084.03c##  rakShA\' to\_kamu\_ta tmanA\' ..
##8.084.04a##  kayA\' te agne a~Ngira\_ Urjo\' napA\_dupa\'stutim .
##8.084.04c##  varA\'ya deva ma\_nyave\' ..
##8.084.05a##  dAshe\'ma\_ kasya\_ mana\'sA ya\_j~nasya\' sahaso yaho .
##8.084.05c##  kadu\' vocha i\_daM nama\'H ..
##8.084.06a##  adhA\_ tvaM hi na\_skaro\_ vishvA\' a\_smabhya\'M sukShi\_tIH .
##8.084.06c##  vAja\'draviNaso\_ gira\'H ..
##8.084.07a##  kasya\' nU\_naM parI\'Naso\_ dhiyo\' jinvasi dampate .
##8.084.07c##  goShA\'tA\_ yasya\' te\_ gira\'H ..
##8.084.08a##  taM ma\'rjayanta su\_kratu\'M puro\_yAvA\'namA\_jiShu\' .
##8.084.08c##  sveShu\_ kShaye\'Shu vA\_jina\'m ..
##8.084.09a##  kSheti\_ kSheme\'bhiH sA\_dhubhi\_rnaki\_ryaM ghnanti\_ hanti\_ yaH .
##8.084.09c##  agne\' su\_vIra\' edhate ..
##8.085.01a##  A me\_ hava\'M nAsa\_tyAshvi\'nA\_ gachCha\'taM yu\_vam .
##8.085.01c##  madhva\_H soma\'sya pI\_taye\' ..
##8.085.02a##  i\_maM me\_ stoma\'mashvine\_maM me\' shR^iNuta\_M hava\'m .
##8.085.02c##  madhva\_H soma\'sya pI\_taye\' ..
##8.085.03a##  a\_yaM vA\_M kR^iShNo\' ashvinA\_ hava\'te vAjinIvasU .
##8.085.03c##  madhva\_H soma\'sya pI\_taye\' ..
##8.085.04a##  shR^i\_Nu\_taM ja\'ri\_turhava\_M kR^iShNa\'sya stuva\_to na\'rA .
##8.085.04c##  madhva\_H soma\'sya pI\_taye\' ..
##8.085.05a##  Cha\_rdirya\'nta\_madA\'bhya\_M viprA\'ya stuva\_te na\'rA .
##8.085.05c##  madhva\_H soma\'sya pI\_taye\' ..
##8.085.06a##  gachCha\'taM dA\_shuSho\' gR^i\_hami\_tthA stu\'va\_to a\'shvinA .
##8.085.06c##  madhva\_H soma\'sya pI\_taye\' ..
##8.085.07a##  yu\_~njAthA\_M rAsa\'bha\_M rathe\' vI\_Dva\'~Nge vR^iShaNvasU .
##8.085.07c##  madhva\_H soma\'sya pI\_taye\' ..
##8.085.08a##  tri\_va\_ndhu\_reNa\' tri\_vR^itA\_ rathe\_nA yA\'tamashvinA .
##8.085.08c##  madhva\_H soma\'sya pI\_taye\' ..
##8.085.09a##  nU me\_ giro\' nAsa\_tyAshvi\'nA\_ prAva\'taM yu\_vam .
##8.085.09c##  madhva\_H soma\'sya pI\_taye\' ..
##8.086.01a##  u\_bhA hi da\_srA bhi\_ShajA\' mayo\_bhuvo\_bhA dakSha\'sya\_ vacha\'so babhU\_vathu\'H .
##8.086.01c##  tA vA\_M vishva\'ko havate tanUkR^i\_the mA no\_ vi yau\'ShTaM sa\_khyA mu\_mocha\'tam ..
##8.086.02a##  ka\_thA nU\_naM vA\_M vima\'nA\_ upa\' stavadyu\_vaM dhiya\'M dadathu\_rvasya\'+iShTaye .
##8.086.02c##  tA vA\_M vishva\'ko havate tanUkR^i\_the mA no\_ vi yau\'ShTaM sa\_khyA mu\_mocha\'tam ..
##8.086.03a##  yu\_vaM hi ShmA\' purubhuje\_mame\'dha\_tuM vi\'ShNA\_pve\' da\_dathu\_rvasya\'+iShTaye .
##8.086.03c##  tA vA\_M vishva\'ko havate tanUkR^i\_the mA no\_ vi yau\'ShTaM sa\_khyA mu\_mocha\'tam ..
##8.086.04a##  u\_ta tyaM vI\_raM dha\'na\_sAmR^i\'jI\_ShiNa\'M dU\_re chi\_tsanta\_mava\'se havAmahe .
##8.086.04c##  yasya\_ svAdi\'ShThA suma\_tiH pi\_turya\'thA\_ mA no\_ vi yau\'ShTaM sa\_khyA mu\_mocha\'tam ..
##8.086.05a##  R^i\_tena\' de\_vaH sa\'vi\_tA sha\'mAyata R^i\_tasya\_ shR^i~Nga\'murvi\_yA vi pa\'prathe .
##8.086.05c##  R^i\_taM sA\'sAha\_ mahi\' chitpR^itanya\_to mA no\_ vi yau\'ShTaM sa\_khyA mu\_mocha\'tam ..
##8.087.01a##  dyu\_mnI vA\_M stomo\' ashvinA\_ krivi\_rna seka\_ A ga\'tam .
##8.087.01c##  madhva\'H su\_tasya\_ sa di\_vi pri\_yo na\'rA pA\_taM gau\_rAvi\_veri\'Ne ..
##8.087.02a##  piba\'taM gha\_rmaM madhu\'mantamashvi\_nA ba\_rhiH sI\'dataM narA .
##8.087.02c##  tA ma\'ndasA\_nA manu\'Sho duro\_Na A ni pA\'ta\_M veda\'sA\_ vaya\'H ..
##8.087.03a##  A vA\_M vishvA\'bhirU\_tibhi\'H pri\_yame\'dhA ahUShata .
##8.087.03c##  tA va\_rtiryA\'ta\_mupa\' vR^i\_ktaba\'rhiSho\_ juShTa\'M ya\_j~naM divi\'ShTiShu ..
##8.087.04a##  piba\'ta\_M soma\_M madhu\'mantamashvi\_nA ba\_rhiH sI\'dataM su\_mat .
##8.087.04c##  tA vA\'vR^idhA\_nA upa\' suShTu\_tiM di\_vo ga\_ntaM gau\_rAvi\_veri\'Nam ..
##8.087.05a##  A nU\_naM yA\'tamashvi\_nAshve\'bhiH pruShi\_tapsu\'bhiH .
##8.087.05c##  dasrA\_ hira\'NyavartanI shubhaspatI pA\_taM soma\'mR^itAvR^idhA ..
##8.087.06a##  va\_yaM hi vA\_M havA\'mahe vipa\_nyavo\_ viprA\'so\_ vAja\'sAtaye .
##8.087.06c##  tA va\_lgU da\_srA pu\'ru\_daMsa\'sA dhi\_yAshvi\'nA shru\_ShTyA ga\'tam ..
##8.088.01a##  taM vo\' da\_smamR^i\'tI\_Shaha\_M vaso\'rmandA\_namandha\'saH .
##8.088.01c##  a\_bhi va\_tsaM na svasa\'reShu dhe\_nava\_ indra\'M gI\_rbhirna\'vAmahe ..
##8.088.02a##  dyu\_kShaM su\_dAnu\_M tavi\'ShIbhi\_rAvR^i\'taM gi\_riM na pu\'ru\_bhoja\'sam .
##8.088.02c##  kShu\_manta\_M vAja\'M sha\_tina\'M saha\_sriNa\'M ma\_kShU goma\'ntamImahe ..
##8.088.03a##  na tvA\' bR^i\_hanto\_ adra\'yo\_ vara\'nta indra vI\_Lava\'H .
##8.088.03c##  yadditsa\'si stuva\_te mAva\'te\_ vasu\_ naki\_ShTadA mi\'nAti te ..
##8.088.04a##  yoddhA\'si\_ kratvA\_ shava\'so\_ta da\_MsanA\_ vishvA\' jA\_tAbhi ma\_jmanA\' .
##8.088.04c##  A tvA\_yama\_rka U\_taye\' vavartati\_ yaM gota\'mA\_ ajI\'janan ..
##8.088.05a##  pra hi ri\'ri\_kSha oja\'sA di\_vo ante\'bhya\_spari\' .
##8.088.05c##  na tvA\' vivyAcha\_ raja\' indra\_ pArthi\'va\_manu\' sva\_dhAM va\'vakShitha ..
##8.088.06a##  naki\_H pari\'ShTirmaghavanma\_ghasya\' te\_ yaddA\_shuShe\' dasha\_syasi\' .
##8.088.06c##  a\_smAka\'M bodhyu\_chatha\'sya chodi\_tA maMhi\'ShTho\_ vAja\'sAtaye ..
##8.089.01a##  bR^i\_hadindrA\'ya gAyata\_ maru\'to vR^itra\_hanta\'mam .
##8.089.01c##  yena\_ jyoti\_raja\'nayannR^itA\_vR^idho\' de\_vaM de\_vAya\_ jAgR^i\'vi ..
##8.089.02a##  apA\'dhamada\_bhisha\'stIrashasti\_hAthendro\' dyu\_mnyAbha\'vat .
##8.089.02c##  de\_vAsta\' indra sa\_khyAya\' yemire\_ bR^iha\'dbhAno\_ maru\'dgaNa ..
##8.089.03a##  pra va\_ indrA\'ya bR^iha\_te maru\'to\_ brahmA\'rchata .
##8.089.03c##  vR^i\_traM ha\'nati vR^itra\_hA sha\_takra\'tu\_rvajre\'Na sha\_tapa\'rvaNA ..
##8.089.04a##  a\_bhi pra bha\'ra dhR^iSha\_tA dhR^i\'Shanmana\_H shrava\'shchitte asadbR^i\_hat .
##8.089.04c##  arSha\_ntvApo\_ java\'sA\_ vi mA\_taro\_ hano\' vR^i\_traM jayA\_ sva\'H ..
##8.089.05a##  yajjAya\'thA apUrvya\_ magha\'vanvR^itra\_hatyA\'ya .
##8.089.05c##  tatpR^i\'thi\_vIma\'prathaya\_stada\'stabhnA u\_ta dyAm ..
##8.089.06a##  tatte\' ya\_j~no a\'jAyata\_ tada\_rka u\_ta haskR^i\'tiH .
##8.089.06c##  tadvishva\'mabhi\_bhUra\'si\_ yajjA\_taM yachcha\_ jantva\'m ..
##8.089.07a##  A\_mAsu\' pa\_kvamaira\'ya\_ A sUrya\'M rohayo di\_vi .
##8.089.07c##  gha\_rmaM na sAma\'ntapatA suvR^i\_ktibhi\_rjuShTa\_M girva\'Nase bR^i\_hat ..
##8.090.01a##  A no\_ vishvA\'su\_ havya\_ indra\'H sa\_matsu\' bhUShatu .
##8.090.01c##  upa\_ brahmA\'Ni\_ sava\'nAni vR^itra\_hA pa\'rama\_jyA R^ichI\'ShamaH ..
##8.090.02a##  tvaM dA\_tA pra\'tha\_mo rAdha\'sAma\_syasi\' sa\_tya I\'shAna\_kR^it .
##8.090.02c##  tu\_vi\_dyu\_mnasya\_ yujyA vR^i\'NImahe pu\_trasya\_ shava\'so ma\_haH ..
##8.090.03a##  brahmA\' ta indra girvaNaH kri\_yante\_ ana\'tidbhutA .
##8.090.03c##  i\_mA ju\'Shasva haryashva\_ yoja\_nendra\_ yA te\_ ama\'nmahi ..
##8.090.04a##  tvaM hi sa\_tyo ma\'ghava\_nnanA\'nato vR^i\_trA bhUri\' nyR^i\_~njase\' .
##8.090.04c##  sa tvaM sha\'viShTha vajrahasta dA\_shuShe\_.arvA~ncha\'M ra\_yimA kR^i\'dhi ..
##8.090.05a##  tvami\'ndra ya\_shA a\'syR^ijI\_ShI sha\'vasaspate .
##8.090.05c##  tvaM vR^i\_trANi\' haMsyapra\_tInyeka\_ idanu\'ttA charShaNI\_dhR^itA\' ..
##8.090.06a##  tamu\' tvA nU\_nama\'sura\_ prache\'tasa\_M rAdho\' bhA\_gami\'vemahe .
##8.090.06c##  ma\_hIva\_ kR^itti\'H shara\_NA ta\' indra\_ pra te\' su\_mnA no\' ashnavan ..
##8.091.01a##  ka\_nyA\_3\_\' vAra\'vAya\_tI soma\_mapi\' sru\_tAvi\'dat .
##8.091.01c##  asta\_M bhara\'ntyabravI\_dindrA\'ya sunavai tvA sha\_krAya\' sunavai tvA ..
##8.091.02a##  a\_sau ya eShi\' vIra\_ko gR^i\_haMgR^i\'haM vi\_chAka\'shad .
##8.091.02c##  i\_maM jambha\'sutaM piba dhA\_nAva\'ntaM kara\_mbhiNa\'mapU\_pava\'ntamu\_kthina\'m ..
##8.091.03a##  A cha\_na tvA\' chikitsA\_mo.adhi\' cha\_na tvA\_ nema\'si .
##8.091.03c##  shanai\'riva shana\_kairi\_vendrA\'yendo\_ pari\' srava ..
##8.091.04a##  ku\_vichChaka\'tku\_vitkara\'tku\_vinno\_ vasya\'sa\_skara\'t .
##8.091.04c##  ku\_vitpa\'ti\_dviSho\' ya\_tIrindre\'Na sa\_MgamA\'mahai ..
##8.091.05a##  i\_mAni\_ trINi\' vi\_ShTapA\_ tAnI\'ndra\_ vi ro\'haya .
##8.091.05c##  shira\'sta\_tasyo\_rvarA\_mAdi\_daM ma\_ upo\_dare\' ..
##8.091.06a##  a\_sau cha\_ yA na\' u\_rvarAdi\_mAM ta\_nvaM1\_\' mama\' .
##8.091.06c##  atho\' ta\_tasya\_ yachChira\_H sarvA\_ tA ro\'ma\_shA kR^i\'dhi ..
##8.091.07a##  khe ratha\'sya\_ khe.ana\'sa\_H khe yu\_gasya\' shatakrato .
##8.091.07c##  a\_pA\_lAmi\'ndra\_ triShpU\_tvyakR^i\'No\_H sUrya\'tvacham ..
##8.092.01a##  pAnta\_mA vo\_ andha\'sa\_ indra\'ma\_bhi pra gA\'yata .
##8.092.01c##  vi\_shvA\_sAha\'M sha\_takra\'tu\_M maMhi\'ShThaM charShaNI\_nAm ..
##8.092.02a##  pu\_ru\_hU\_taM pu\'ruShTu\_taM gA\'thA\_nyaM1\_\' sana\'shrutam .
##8.092.02c##  indra\_ iti\' bravItana ..
##8.092.03a##  indra\_ inno\' ma\_hAnA\'M dA\_tA vAjA\'nAM nR^i\_tuH .
##8.092.03c##  ma\_hA.N a\'bhi\_j~nvA ya\'mat ..
##8.092.04a##  apA\'du shi\_pryandha\'saH su\_dakSha\'sya praho\_ShiNa\'H .
##8.092.04c##  indo\_rindro\_ yavA\'shiraH ..
##8.092.05a##  tamva\_bhi prArcha\_tendra\_M soma\'sya pI\_taye\' .
##8.092.05c##  tadiddhya\'sya\_ vardha\'nam ..
##8.092.06a##  a\_sya pI\_tvA madA\'nAM de\_vo de\_vasyauja\'sA .
##8.092.06c##  vishvA\_bhi bhuva\'nA bhuvat ..
##8.092.07a##  tyamu\' vaH satrA\_sAha\_M vishvA\'su gI\_rShvAya\'tam .
##8.092.07c##  A chyA\'vayasyU\_taye\' ..
##8.092.08a##  yu\_dhmaM santa\'mana\_rvANa\'M soma\_pAmana\'pachyutam .
##8.092.08c##  nara\'mavA\_ryakra\'tum ..
##8.092.09a##  shikShA\' Na indra rA\_ya A pu\_ru vi\_dvA.N R^i\'chIShama .
##8.092.09c##  avA\' na\_H pArye\_ dhane\' ..
##8.092.10a##  ata\'shchidindra Na\_ upA yA\'hi sha\_tavA\'jayA .
##8.092.10c##  i\_ShA sa\_hasra\'vAjayA ..
##8.092.11a##  ayA\'ma\_ dhIva\'to\_ dhiyo.arva\'dbhiH shakra godare .
##8.092.11c##  jaye\'ma pR^i\_tsu va\'jrivaH ..
##8.092.12a##  va\_yamu\' tvA shatakrato\_ gAvo\_ na yava\'se\_ShvA .
##8.092.12c##  u\_ktheShu\' raNayAmasi ..
##8.092.13a##  vishvA\_ hi ma\'rtyatva\_nAnu\'kA\_mA sha\'takrato .
##8.092.13c##  aga\'nma vajrinnA\_shasa\'H ..
##8.092.14a##  tve su pu\'tra shava\_so.avR^i\'tra\_nkAma\'kAtayaH .
##8.092.14c##  na tvAmi\_ndrAti\' richyate ..
##8.092.15a##  sa no\' vR^iSha\_nsani\'ShThayA\_ saM gho\_rayA\' dravi\_tnvA .
##8.092.15c##  dhi\_yAvi\'DDhi\_ pura\'MdhyA ..
##8.092.16a##  yaste\' nU\_naM sha\'takrata\_vindra\' dyu\_mnita\'mo\_ mada\'H .
##8.092.16c##  tena\' nU\_naM made\' madeH ..
##8.092.17a##  yaste\' chi\_trashra\'vastamo\_ ya i\'ndra vR^itra\_hanta\'maH .
##8.092.17c##  ya o\'jo\_dAta\'mo\_ mada\'H ..
##8.092.18a##  vi\_dmA hi yaste\' adriva\_stvAda\'ttaH satya somapAH .
##8.092.18c##  vishvA\'su dasma kR^i\_ShTiShu\' ..
##8.092.19a##  indrA\'ya\_ madva\'ne su\_taM pari\' ShTobhantu no\_ gira\'H .
##8.092.19c##  a\_rkama\'rchantu kA\_rava\'H ..
##8.092.20a##  yasmi\_nvishvA\_ adhi\_ shriyo\_ raNa\'nti sa\_pta sa\_Msada\'H .
##8.092.20c##  indra\'M su\_te ha\'vAmahe ..
##8.092.21a##  trika\'drukeShu\_ cheta\'naM de\_vAso\' ya\_j~nama\'tnata .
##8.092.21c##  tamidva\'rdhantu no\_ gira\'H ..
##8.092.22a##  A tvA\' visha\_ntvinda\'vaH samu\_drami\'va\_ sindha\'vaH .
##8.092.22c##  na tvAmi\_ndrAti\' richyate ..
##8.092.23a##  vi\_vyaktha\' mahi\_nA vR^i\'Shanbha\_kShaM soma\'sya jAgR^ive .
##8.092.23c##  ya i\'ndra ja\_Thare\'Shu te ..
##8.092.24a##  ara\'M ta indra ku\_kShaye\_ somo\' bhavatu vR^itrahan .
##8.092.24c##  ara\_M dhAma\'bhya\_ inda\'vaH ..
##8.092.25a##  ara\_mashvA\'ya gAyati shru\_taka\'kSho\_ ara\_M gave\' .
##8.092.25c##  ara\_mindra\'sya\_ dhAmne\' ..
##8.092.26a##  ara\_M hi Shma\' su\_teShu\' Na\_H some\'Shvindra\_ bhUSha\'si .
##8.092.26c##  ara\'M te shakra dA\_vane\' ..
##8.092.27a##  pa\_rA\_kAttA\'chchidadriva\_stvAM na\'kShanta no\_ gira\'H .
##8.092.27c##  ara\'M gamAma te va\_yam ..
##8.092.28a##  e\_vA hyasi\' vIra\_yure\_vA shUra\' u\_ta sthi\_raH .
##8.092.28c##  e\_vA te\_ rAdhya\_M mana\'H ..
##8.092.29a##  e\_vA rA\_tistu\'vImagha\_ vishve\'bhirdhAyi dhA\_tR^ibhi\'H .
##8.092.29c##  adhA\' chidindra me\_ sachA\' ..
##8.092.30a##  mo Shu bra\_hmeva\' tandra\_yurbhuvo\' vAjAnAM pate .
##8.092.30c##  matsvA\' su\_tasya\_ goma\'taH ..
##8.092.31a##  mA na\' indrA\_bhyA\_3\_\'disha\_H sUro\' a\_ktuShvA ya\'man .
##8.092.31c##  tvA yu\_jA va\'nema\_ tat ..
##8.092.32a##  tvayedi\'ndra yu\_jA va\_yaM prati\' bruvImahi\_ spR^idha\'H .
##8.092.32c##  tvama\_smAka\_M tava\' smasi ..
##8.092.33a##  tvAmiddhi tvA\_yavo\'.anu\_nonu\'vata\_shcharA\'n .
##8.092.33c##  sakhA\'ya indra kA\_rava\'H ..
##8.093.01a##  udgheda\_bhi shru\_tAma\'ghaM vR^iSha\_bhaM naryA\'pasam .
##8.093.01c##  astA\'rameShi sUrya ..
##8.093.02a##  nava\_ yo na\'va\_tiM puro\' bi\_bheda\' bA\_hvo\'jasA .
##8.093.02c##  ahi\'M cha vR^itra\_hAva\'dhIt ..
##8.093.03a##  sa na\_ indra\'H shi\_vaH sakhAshvA\'va\_dgoma\_dyava\'mat .
##8.093.03c##  u\_rudhA\'reva dohate ..
##8.093.04a##  yada\_dya kachcha\' vR^itrahannu\_dagA\' a\_bhi sU\'rya .
##8.093.04c##  sarva\_M tadi\'ndra te\_ vashe\' ..
##8.093.05a##  yadvA\' pravR^iddha satpate\_ na ma\'rA\_ iti\_ manya\'se .
##8.093.05c##  u\_to tatsa\_tyamittava\' ..
##8.093.06a##  ye somA\'saH parA\_vati\_ ye a\'rvA\_vati\' sunvi\_re .
##8.093.06c##  sarvA\_.NstA.N i\'ndra gachChasi ..
##8.093.07a##  tamindra\'M vAjayAmasi ma\_he vR^i\_trAya\_ hanta\'ve .
##8.093.07c##  sa vR^iShA\' vR^iSha\_bho bhu\'vat ..
##8.093.08a##  indra\_H sa dAma\'ne kR^i\_ta oji\'ShTha\_H sa made\' hi\_taH .
##8.093.08c##  dyu\_mnI shlo\_kI sa so\_myaH ..
##8.093.09a##  gi\_rA vajro\_ na sambhR^i\'ta\_H saba\'lo\_ ana\'pachyutaH .
##8.093.09c##  va\_va\_kSha R^i\_Shvo astR^i\'taH ..
##8.093.10a##  du\_rge chi\'nnaH su\_gaM kR^i\'dhi gR^iNA\_na i\'ndra girvaNaH .
##8.093.10c##  tvaM cha\' maghava\_nvasha\'H ..
##8.093.11a##  yasya\' te\_ nU chi\'dA\_disha\_M na mi\_nanti\' sva\_rAjya\'m .
##8.093.11c##  na de\_vo nAdhri\'gu\_rjana\'H ..
##8.093.12a##  adhA\' te\_ apra\'tiShkutaM de\_vI shuShma\'M saparyataH .
##8.093.12c##  u\_bhe su\'shipra\_ roda\'sI ..
##8.093.13a##  tvame\_tada\'dhArayaH kR^i\_ShNAsu\_ rohi\'NIShu cha .
##8.093.13c##  paru\'ShNIShu\_ rusha\_tpaya\'H ..
##8.093.14a##  vi yadahe\_radha\' tvi\_Sho vishve\' de\_vAso\_ akra\'muH .
##8.093.14c##  vi\_danmR^i\_gasya\_ tA.N ama\'H ..
##8.093.15a##  Adu\' me niva\_ro bhu\'vadvR^itra\_hAdi\'ShTa\_ pauMsya\'m .
##8.093.15c##  ajA\'tashatru\_rastR^i\'taH ..
##8.093.16a##  shru\_taM vo\' vR^itra\_hanta\'ma\_M pra shardha\'M charShaNI\_nAm .
##8.093.16c##  A shu\'She\_ rAdha\'se ma\_he ..
##8.093.17a##  a\_yA dhi\_yA cha\' gavya\_yA puru\'NAma\_npuru\'ShTuta .
##8.093.17c##  yatsome\'soma\_ Abha\'vaH ..
##8.093.18a##  bo\_dhinma\'nA\_ ida\'stu no vR^itra\_hA bhUryA\'sutiH .
##8.093.18c##  shR^i\_Notu\' sha\_kra A\_shiSha\'m ..
##8.093.19a##  kayA\_ tvaM na\' U\_tyAbhi pra ma\'ndase vR^iShan .
##8.093.19c##  kayA\' sto\_tR^ibhya\_ A bha\'ra ..
##8.093.20a##  kasya\_ vR^iShA\' su\_te sachA\' ni\_yutvA\'nvR^iSha\_bho ra\'Nat .
##8.093.20c##  vR^i\_tra\_hA soma\'pItaye ..
##8.093.21a##  a\_bhI Shu Na\_stvaM ra\_yiM ma\'ndasA\_naH sa\'ha\_sriNa\'m .
##8.093.21c##  pra\_ya\_ntA bo\'dhi dA\_shuShe\' ..
##8.093.22a##  patnI\'vantaH su\_tA i\_ma u\_shanto\' yanti vI\_taye\' .
##8.093.22c##  a\_pAM jagmi\'rnichumpu\_NaH ..
##8.093.23a##  i\_ShTA hotrA\' asR^ikSha\_tendra\'M vR^i\_dhAso\' adhva\_re .
##8.093.23c##  achChA\'vabhR^i\_thamoja\'sA ..
##8.093.24a##  i\_ha tyA sa\'dha\_mAdyA\_ harI\_ hira\'NyakeshyA .
##8.093.24c##  vo\_LhAma\_bhi prayo\' hi\_tam ..
##8.093.25a##  tubhya\_M somA\'H su\_tA i\_me stI\_rNaM ba\_rhirvi\'bhAvaso .
##8.093.25c##  sto\_tR^ibhya\_ indra\_mA va\'ha ..
##8.093.26a##  A te\_ dakSha\_M vi ro\'cha\_nA dadha\_dratnA\_ vi dA\_shuShe\' .
##8.093.26c##  sto\_tR^ibhya\_ indra\'marchata ..
##8.093.27a##  A te\' dadhAmIndri\_yamu\_kthA vishvA\' shatakrato .
##8.093.27c##  sto\_tR^ibhya\' indra mR^iLaya ..
##8.093.28a##  bha\_drambha\'draM na\_ A bha\_reSha\_mUrja\'M shatakrato .
##8.093.28c##  yadi\'ndra mR^i\_LayA\'si naH ..
##8.093.29a##  sa no\_ vishvA\_nyA bha\'ra suvi\_tAni\' shatakrato .
##8.093.29c##  yadi\'ndra mR^i\_LayA\'si naH ..
##8.093.30a##  tvAmidvR^i\'trahantama su\_tAva\'nto havAmahe .
##8.093.30c##  yadi\'ndra mR^i\_LayA\'si naH ..
##8.093.31a##  upa\' no\_ hari\'bhiH su\_taM yA\_hi ma\'dAnAM pate .
##8.093.31c##  upa\' no\_ hari\'bhiH su\_tam ..
##8.093.32a##  dvi\_tA yo vR^i\'tra\_hanta\'mo vi\_da indra\'H sha\_takra\'tuH .
##8.093.32c##  upa\' no\_ hari\'bhiH su\_tam ..
##8.093.33a##  tvaM hi vR^i\'trahanneShAM pA\_tA somA\'nA\_masi\' .
##8.093.33c##  upa\' no\_ hari\'bhiH su\_tam ..
##8.093.34a##  indra\' i\_She da\'dAtu na R^ibhu\_kShaNa\'mR^i\_bhuM ra\_yim .
##8.093.34c##  vA\_jI da\'dAtu vA\_jina\'m ..
##8.094.01a##  gaurdha\'yati ma\_rutA\'M shrava\_syurmA\_tA ma\_ghonA\'m .
##8.094.01c##  yu\_ktA vahnI\_ rathA\'nAm ..
##8.094.02a##  yasyA\' de\_vA u\_pasthe\' vra\_tA vishve\' dhA\_raya\'nte .
##8.094.02c##  sUryA\_mAsA\' dR^i\_she kam ..
##8.094.03a##  tatsu no\_ vishve\' a\_rya A sadA\' gR^iNanti kA\_rava\'H .
##8.094.03c##  ma\_ruta\_H soma\'pItaye ..
##8.094.04a##  asti\_ somo\' a\_yaM su\_taH piba\'ntyasya ma\_ruta\'H .
##8.094.04c##  u\_ta sva\_rAjo\' a\_shvinA\' ..
##8.094.05a##  piba\'nti mi\_tro a\'rya\_mA tanA\' pU\_tasya\_ varu\'NaH .
##8.094.05c##  tri\_Sha\_dha\_sthasya\_ jAva\'taH ..
##8.094.06a##  u\_to nva\'sya\_ joSha\_mA.N indra\'H su\_tasya\_ goma\'taH .
##8.094.06c##  prA\_tarhote\'va matsati ..
##8.094.07a##  kada\'tviShanta sU\_raya\'sti\_ra Apa\' iva\_ sridha\'H .
##8.094.07c##  arSha\'nti pU\_tada\'kShasaH ..
##8.094.08a##  kadvo\' a\_dya ma\_hAnA\'M de\_vAnA\_mavo\' vR^iNe .
##8.094.08c##  tmanA\' cha da\_smava\'rchasAm ..
##8.094.09a##  A ye vishvA\_ pArthi\'vAni pa\_pratha\'nrocha\_nA di\_vaH .
##8.094.09c##  ma\_ruta\_H soma\'pItaye ..
##8.094.10a##  tyAnnu pU\_tada\'kShaso di\_vo vo\' maruto huve .
##8.094.10c##  a\_sya soma\'sya pI\_taye\' ..
##8.094.11a##  tyAnnu ye vi roda\'sI tasta\_bhurma\_ruto\' huve .
##8.094.11c##  a\_sya soma\'sya pI\_taye\' ..
##8.094.12a##  tyaM nu mAru\'taM ga\_NaM gi\'ri\_ShThAM vR^iSha\'NaM huve .
##8.094.12c##  a\_sya soma\'sya pI\_taye\' ..
##8.095.01a##  A tvA\_ giro\' ra\_thIri\_vAsthu\'H su\_teShu\' girvaNaH .
##8.095.01c##  a\_bhi tvA\_ sama\'nUSha\_tendra\' va\_tsaM na mA\_tara\'H ..
##8.095.02a##  A tvA\' shu\_krA a\'chuchyavuH su\_tAsa\' indra girvaNaH .
##8.095.02c##  pibA\_ tva1\_\'syAndha\'sa\_ indra\_ vishvA\'su te hi\_tam ..
##8.095.03a##  pibA\_ soma\_M madA\'ya\_ kamindra\' shye\_nAbhR^i\'taM su\_tam .
##8.095.03c##  tvaM hi shashva\'tInA\_M patI\_ rAjA\' vi\_shAmasi\' ..
##8.095.04a##  shru\_dhI hava\'M tira\_shchyA indra\_ yastvA\' sapa\_ryati\' .
##8.095.04c##  su\_vIrya\'sya\_ goma\'to rA\_yaspU\'rdhi ma\_hA.N a\'si ..
##8.095.05a##  indra\_ yaste\_ navI\'yasI\_M gira\'M ma\_ndrAmajI\'janat .
##8.095.05c##  chi\_ki\_tvinma\'nasa\_M dhiya\'M pra\_tnAmR^i\_tasya\' pi\_pyuShI\'m ..
##8.095.06a##  tamu\' ShTavAma\_ yaM gira\_ indra\'mu\_kthAni\' vAvR^i\_dhuH .
##8.095.06c##  pu\_rUNya\'sya\_ pauMsyA\_ siShA\'santo vanAmahe ..
##8.095.07a##  eto\_ nvindra\_M stavA\'ma shu\_ddhaM shu\_ddhena\_ sAmnA\' .
##8.095.07c##  shu\_ddhairu\_kthairvA\'vR^i\_dhvAMsa\'M shu\_ddha A\_shIrvA\'nmamattu ..
##8.095.08a##  indra\' shu\_ddho na\_ A ga\'hi shu\_ddhaH shu\_ddhAbhi\'rU\_tibhi\'H .
##8.095.08c##  shu\_ddho ra\_yiM ni dhA\'raya shu\_ddho ma\'maddhi so\_myaH ..
##8.095.09a##  indra\' shu\_ddho hi no\' ra\_yiM shu\_ddho ratnA\'ni dA\_shuShe\' .
##8.095.09c##  shu\_ddho vR^i\_trANi\' jighnase shu\_ddho vAja\'M siShAsasi ..
##8.096.01a##  a\_smA u\_ShAsa\_ Ati\'ranta\_ yAma\_mindrA\'ya\_ nakta\_mUrmyA\'H su\_vAcha\'H .
##8.096.01c##  a\_smA Apo\' mA\_tara\'H sa\_pta ta\'sthu\_rnR^ibhya\_starA\'ya\_ sindha\'vaH supA\_rAH ..
##8.096.02a##  ati\'viddhA vithu\_reNA\' chi\_dastrA\_ triH sa\_pta sAnu\_ saMhi\'tA girI\_NAm .
##8.096.02c##  na tadde\_vo na martya\'stuturyA\_dyAni\_ pravR^i\'ddho vR^iSha\_bhashcha\_kAra\' ..
##8.096.03a##  indra\'sya\_ vajra\' Aya\_so nimi\'shla\_ indra\'sya bA\_hvorbhUyi\'ShTha\_moja\'H .
##8.096.03c##  shI\_rShannindra\'sya\_ krata\'vo nire\_ka A\_sanneSha\'nta\_ shrutyA\' upA\_ke ..
##8.096.04a##  manye\' tvA ya\_j~niya\'M ya\_j~niyA\'nA\_M manye\' tvA\_ chyava\'na\_machyu\'tAnAm .
##8.096.04c##  manye\' tvA\_ satva\'nAmindra ke\_tuM manye\' tvA vR^iSha\_bhaM cha\'rShaNI\_nAm ..
##8.096.05a##  A yadvajra\'M bA\_hvori\'ndra\_ dhatse\' mada\_chyuta\_maha\'ye\_ hanta\_vA u\' .
##8.096.05c##  pra parva\'tA\_ ana\'vanta\_ pra gAva\_H pra bra\_hmANo\' abhi\_nakSha\'nta\_ indra\'m ..
##8.096.06a##  tamu\' ShTavAma\_ ya i\_mA ja\_jAna\_ vishvA\' jA\_tAnyava\'rANyasmAt .
##8.096.06c##  indre\'Na mi\_traM di\'dhiShema gI\_rbhirupo\_ namo\'bhirvR^iSha\_bhaM vi\'shema ..
##8.096.07a##  vR^i\_trasya\' tvA shva\_sathA\_dISha\'mANA\_ vishve\' de\_vA a\'jahu\_rye sakhA\'yaH .
##8.096.07c##  ma\_rudbhi\'rindra sa\_khyaM te\' a\_stvathe\_mA vishvA\_H pR^ita\'nA jayAsi ..
##8.096.08a##  triH Sha\_ShTistvA\' ma\_ruto\' vAvR^idhA\_nA u\_srA i\'va rA\_shayo\' ya\_j~niyA\'saH .
##8.096.08c##  upa\_ tvema\'H kR^i\_dhi no\' bhAga\_dheya\_M shuShma\'M ta e\_nA ha\_viShA\' vidhema ..
##8.096.09a##  ti\_gmamAyu\'dhaM ma\_rutA\_manI\'ka\_M kasta\' indra\_ prati\_ vajra\'M dadharSha .
##8.096.09c##  a\_nA\_yu\_dhAso\_ asu\'rA ade\_vAshcha\_kreNa\_ tA.N apa\' vapa R^ijIShin ..
##8.096.10a##  ma\_ha u\_grAya\' ta\_vase\' suvR^i\_ktiM prera\'ya shi\_vata\'mAya pa\_shvaH .
##8.096.10c##  girvA\'hase\_ gira\_ indrA\'ya pU\_rvIrdhe\_hi ta\_nve\' ku\_vida\_~Nga veda\'t ..
##8.096.11a##  u\_kthavA\'hase vi\_bhve\' manI\_ShAM druNA\_ na pA\_ramI\'rayA na\_dInA\'m .
##8.096.11c##  ni spR^i\'sha dhi\_yA ta\_nvi\' shru\_tasya\_ juShTa\'tarasya ku\_vida\_~Nga veda\'t ..
##8.096.12a##  tadvi\'viDDhi\_ yatta\_ indro\_ jujo\'Shatstu\_hi su\'ShTu\_tiM nama\_sA vi\'vAsa .
##8.096.12c##  upa\' bhUSha jarita\_rmA ru\'vaNyaH shrA\_vayA\_ vAcha\'M ku\_vida\_~Nga veda\'t ..
##8.096.13a##  ava\' dra\_pso a\'Mshu\_matI\'matiShThadiyA\_naH kR^i\_ShNo da\_shabhi\'H sa\_hasrai\'H .
##8.096.13c##  Ava\_ttamindra\_H shachyA\_ dhama\'nta\_mapa\_ snehi\'tIrnR^i\_maNA\' adhatta ..
##8.096.14a##  dra\_psama\'pashya\_M viShu\'Ne\_ chara\'ntamupahva\_re na\_dyo\' aMshu\_matyA\'H .
##8.096.14c##  nabho\_ na kR^i\_ShNama\'vatasthi\_vAMsa\_miShyA\'mi vo vR^iShaNo\_ yudhya\'tA\_jau ..
##8.096.15a##  adha\' dra\_pso a\'Mshu\_matyA\' u\_pasthe.adhA\'rayatta\_nva\'M titviShA\_NaH .
##8.096.15c##  visho\_ ade\'vIra\_bhyA\_3\_\'chara\'ntI\_rbR^iha\_spati\'nA yu\_jendra\'H sasAhe ..
##8.096.16a##  tvaM ha\_ tyatsa\_ptabhyo\_ jAya\'mAno.asha\_trubhyo\' abhava\_H shatru\'rindra .
##8.096.16c##  gU\_Lhe dyAvA\'pR^ithi\_vI anva\'vindo vibhu\_madbhyo\_ bhuva\'nebhyo\_ raNa\'M dhAH ..
##8.096.17a##  tvaM ha\_ tyada\'pratimA\_namojo\_ vajre\'Na vajrindhR^iShi\_to ja\'ghantha .
##8.096.17c##  tvaM shuShNa\_syAvA\'tiro\_ vadha\'trai\_stvaM gA i\'ndra\_ shachyeda\'vindaH ..
##8.096.18a##  tvaM ha\_ tyadvR^i\'Shabha charShaNI\_nAM gha\_no vR^i\_trANA\'M tavi\_Sho ba\'bhUtha .
##8.096.18c##  tvaM sindhU\'.NrasR^ijastastabhA\_nAntvama\_po a\'jayo dA\_sapa\'tnIH ..
##8.096.19a##  sa su\_kratU\_ raNi\'tA\_ yaH su\_teShvanu\'ttamanyu\_ryo ahe\'va re\_vAn .
##8.096.19c##  ya eka\_ innaryapA\'Msi\_ kartA\_ sa vR^i\'tra\_hA pratIda\_nyamA\'huH ..
##8.096.20a##  sa vR^i\'tra\_hendra\'shcharShaNI\_dhR^ittaM su\'ShTu\_tyA havya\'M huvema .
##8.096.20c##  sa prA\'vi\_tA ma\_ghavA\' no.adhiva\_ktA sa vAja\'sya shrava\_sya\'sya dA\_tA ..
##8.096.21a##  sa vR^i\'tra\_hendra\' R^ibhu\_kShAH sa\_dyo ja\'j~nA\_no havyo\' babhUva .
##8.096.21c##  kR^i\_NvannapA\'Msi\_ naryA\' pu\_rUNi\_ somo\_ na pI\_to havya\_H sakhi\'bhyaH ..
##8.097.01a##  yA i\'ndra\_ bhuja\_ Abha\'ra\_H sva\'rvA\_.N asu\'rebhyaH .
##8.097.01c##  sto\_tAra\_minma\'ghavannasya vardhaya\_ ye cha\_ tve vR^i\_ktaba\'rhiShaH ..
##8.097.02a##  yami\'ndra dadhi\_She tvamashva\_M gAM bhA\_gamavya\'yam .
##8.097.02c##  yaja\'mAne sunva\_ti dakShi\'NAvati\_ tasmi\_ntaM dhe\'hi\_ mA pa\_Nau ..
##8.097.03a##  ya i\'ndra\_ sastya\'vra\_to\'.anu\_ShvApa\_made\'vayuH .
##8.097.03c##  svaiH Sha evai\'rmumura\_tpoShya\'M ra\_yiM sa\'nu\_tardhe\'hi\_ taM tata\'H ..
##8.097.04a##  yachCha\_krAsi\' parA\_vati\_ yada\'rvA\_vati\' vR^itrahan .
##8.097.04c##  ata\'stvA gI\_rbhirdyu\_gadi\'ndra ke\_shibhi\'H su\_tAvA\_.N A vi\'vAsati ..
##8.097.05a##  yadvAsi\' rocha\_ne di\_vaH sa\'mu\_drasyAdhi\' vi\_ShTapi\' .
##8.097.05c##  yatpArthi\'ve\_ sada\'ne vR^itrahantama\_ yada\_ntari\'kSha\_ A ga\'hi ..
##8.097.06a##  sa na\_H some\'Shu somapAH su\_teShu\' shavasaspate .
##8.097.06c##  mA\_daya\'sva\_ rAdha\'sA sU\_nR^itA\'va\_tendra\' rA\_yA parI\'NasA ..
##8.097.07a##  mA na\' indra\_ parA\' vR^iNa\_gbhavA\' naH sadha\_mAdya\'H .
##8.097.07c##  tvaM na\' U\_tI tvaminna\_ Apya\_M mA na\' indra\_ parA\' vR^iNak ..
##8.097.08a##  a\_sme i\'ndra\_ sachA\' su\_te ni Sha\'dA pI\_taye\_ madhu\' .
##8.097.08c##  kR^i\_dhI ja\'ri\_tre ma\'ghava\_nnavo\' ma\_hada\_sme i\'ndra\_ sachA\' su\_te ..
##8.097.09a##  na tvA\' de\_vAsa\' Ashata\_ na martyA\'so adrivaH .
##8.097.09c##  vishvA\' jA\_tAni\_ shava\'sAbhi\_bhUra\'si\_ na tvA\' de\_vAsa\' Ashata ..
##8.097.10a##  vishvA\_H pR^ita\'nA abhi\_bhUta\'ra\_M nara\'M sa\_jUsta\'takShu\_rindra\'M jaja\_nushcha\' rA\_jase\' .
##8.097.10c##  kratvA\_ vari\'ShTha\_M vara\' A\_muri\'mu\_togramoji\'ShThaM ta\_vasa\'M tara\_svina\'m ..
##8.097.11a##  samI\'M re\_bhAso\' asvara\_nnindra\_M soma\'sya pI\_taye\' .
##8.097.11c##  sva\'rpati\_M yadI\'M vR^i\_dhe dhR^i\_tavra\'to\_ hyoja\'sA\_ samU\_tibhi\'H ..
##8.097.12a##  ne\_miM na\'manti\_ chakSha\'sA me\_ShaM viprA\' abhi\_svarA\' .
##8.097.12c##  su\_dI\_tayo\' vo a\_druho.api\_ karNe\' tara\_svina\_H samR^ikva\'bhiH ..
##8.097.13a##  tamindra\'M johavImi ma\_ghavA\'namu\_graM sa\_trA dadhA\'na\_mapra\'tiShkuta\_M shavA\'Msi .
##8.097.13c##  maMhi\'ShTho gI\_rbhirA cha\' ya\_j~niyo\' va\_varta\'drA\_ye no\_ vishvA\' su\_pathA\' kR^iNotu va\_jrI ..
##8.097.14a##  tvaM pura\' indra chi\_kide\'nA\_ vyoja\'sA shaviShTha shakra nAsha\_yadhyai\' .
##8.097.14c##  tvadvishvA\'ni\_ bhuva\'nAni vajri\_ndyAvA\' rejete pR^ithi\_vI cha\' bhI\_ShA ..
##8.097.15a##  tanma\' R^i\_tami\'ndra shUra chitra pAtva\_po na va\'jrinduri\_tAti\' parShi\_ bhUri\' .
##8.097.15c##  ka\_dA na\' indra rA\_ya A da\'shasyervi\_shvapsnya\'sya spR^iha\_yAyya\'sya rAjan ..
##8.098.01a##  indrA\'ya\_ sAma\' gAyata\_ viprA\'ya bR^iha\_te bR^i\_hat .
##8.098.01c##  dha\_rma\_kR^ite\' vipa\_shchite\' pana\_syave\' ..
##8.098.02a##  tvami\'ndrAbhi\_bhUra\'si\_ tvaM sUrya\'marochayaH .
##8.098.02c##  vi\_shvaka\'rmA vi\_shvade\'vo ma\_hA.N a\'si ..
##8.098.03a##  vi\_bhrAja\_~njyoti\'ShA\_ sva1\_\'raga\'chCho rocha\_naM di\_vaH .
##8.098.03c##  de\_vAsta\' indra sa\_khyAya\' yemire ..
##8.098.04a##  endra\' no gadhi pri\_yaH sa\'trA\_jidago\'hyaH .
##8.098.04c##  gi\_rirna vi\_shvata\'spR^i\_thuH pati\'rdi\_vaH ..
##8.098.05a##  a\_bhi hi sa\'tya somapA u\_bhe ba\_bhUtha\_ roda\'sI .
##8.098.05c##  indrAsi\' sunva\_to vR^i\_dhaH pati\'rdi\_vaH ..
##8.098.06a##  tvaM hi shashva\'tInA\_mindra\' da\_rtA pu\_rAmasi\' .
##8.098.06c##  ha\_ntA dasyo\_rmano\'rvR^i\_dhaH pati\'rdi\_vaH ..
##8.098.07a##  adhA\_ hI\'ndra girvaNa\_ upa\' tvA\_ kAmA\'nma\_haH sa\'sR^i\_jmahe\' .
##8.098.07c##  u\_deva\_ yanta\' u\_dabhi\'H ..
##8.098.08a##  vArNa tvA\' ya\_vyAbhi\_rvardha\'nti shUra\_ brahmA\'Ni .
##8.098.08c##  vA\_vR^i\_dhvAMsa\'M chidadrivo di\_vedi\'ve ..
##8.098.09a##  yu\_~njanti\_ harI\' iShi\_rasya\_ gAtha\'yo\_rau ratha\' u\_ruyu\'ge .
##8.098.09c##  i\_ndra\_vAhA\' vacho\_yujA\' ..
##8.098.10a##  tvaM na\' i\_ndrA bha\'ra\_.N ojo\' nR^i\_mNaM sha\'takrato vicharShaNe .
##8.098.10c##  A vI\_raM pR^i\'tanA\_Shaha\'m ..
##8.098.11a##  tvaM hi na\'H pi\_tA va\'so\_ tvaM mA\_tA sha\'takrato ba\_bhUvi\'tha .
##8.098.11c##  adhA\' te su\_mnamI\'mahe ..
##8.098.12a##  tvAM shu\'ShminpuruhUta vAja\_yanta\_mupa\' bruve shatakrato .
##8.098.12c##  sa no\' rAsva su\_vIrya\'m ..
##8.099.01a##  tvAmi\_dA hyo naro.apI\'pyanvajri\_nbhUrNa\'yaH .
##8.099.01c##  sa i\'ndra\_ stoma\'vAhasAmi\_ha shru\_dhyupa\_ svasa\'ra\_mA ga\'hi ..
##8.099.02a##  matsvA\' sushipra hariva\_stadI\'mahe\_ tve A bhU\'Shanti ve\_dhasa\'H .
##8.099.02c##  tava\_ shravA\'Msyupa\_mAnyu\_kthyA\' su\_teShvi\'ndra girvaNaH ..
##8.099.03a##  shrAya\'nta iva\_ sUrya\_M vishvedindra\'sya bhakShata .
##8.099.03c##  vasU\'ni jA\_te jana\'mAna\_ oja\'sA\_ prati\' bhA\_gaM na dI\'dhima ..
##8.099.04a##  ana\'rsharAtiM vasu\_dAmupa\' stuhi bha\_drA indra\'sya rA\_taya\'H .
##8.099.04c##  so a\'sya\_ kAma\'M vidha\_to na ro\'Shati\_ mano\' dA\_nAya\' cho\_daya\'n ..
##8.099.05a##  tvami\'ndra\_ pratU\'rtiShva\_bhi vishvA\' asi\_ spR^idha\'H .
##8.099.05c##  a\_sha\_sti\_hA ja\'ni\_tA vi\'shva\_tUra\'si\_ tvaM tU\'rya taruShya\_taH ..
##8.099.06a##  anu\' te\_ shuShma\'M tu\_raya\'ntamIyatuH kSho\_NI shishu\_M na mA\_tarA\' .
##8.099.06c##  vishvA\'ste\_ spR^idha\'H shnathayanta ma\_nyave\' vR^i\_traM yadi\'ndra\_ tUrva\'si ..
##8.099.07a##  i\_ta U\_tI vo\' a\_jara\'M prahe\_tAra\_mapra\'hitam .
##8.099.07c##  A\_shuM jetA\'ra\_M hetA\'raM ra\_thIta\'ma\_matU\'rtaM tugryA\_vR^idha\'m ..
##8.099.08a##  i\_Shka\_rtAra\_mani\'ShkR^ita\_M saha\'skR^itaM sha\_tamU\'tiM sha\_takra\'tum .
##8.099.08c##  sa\_mA\_namindra\_mava\'se havAmahe\_ vasa\'vAnaM vasU\_juva\'m ..
##8.100.01a##  a\_yaM ta\' emi ta\_nvA\' pu\_rastA\_dvishve\' de\_vA a\_bhi mA\' yanti pa\_shchAt .
##8.100.01c##  ya\_dA mahya\_M dIdha\'ro bhA\_gami\_ndrAdinmayA\' kR^iNavo vI\_ryA\'Ni ..
##8.100.02a##  dadhA\'mi te\_ madhu\'no bha\_kShamagre\' hi\_taste\' bhA\_gaH su\_to a\'stu\_ soma\'H .
##8.100.02c##  asa\'shcha\_ tvaM da\'kShiNa\_taH sakhA\_ me.adhA\' vR^i\_trANi\' ja~NghanAva\_ bhUri\' ..
##8.100.03a##  pra su stoma\'M bharata vAja\_yanta\_ indrA\'ya sa\_tyaM yadi\' sa\_tyamasti\' .
##8.100.03c##  nendro\' a\_stIti\_ nema\' u tva Aha\_ ka I\'M dadarsha\_ kama\_bhi ShTa\'vAma ..
##8.100.04a##  a\_yama\'smi jarita\_H pashya\' me\_ha vishvA\' jA\_tAnya\_bhya\'smi ma\_hnA .
##8.100.04c##  R^i\_tasya\' mA pra\_disho\' vardhayantyAdardi\_ro bhuva\'nA dardarImi ..
##8.100.05a##  A yanmA\' ve\_nA aru\'hannR^i\_tasya\_.N eka\_mAsI\'naM harya\_tasya\' pR^i\_ShThe .
##8.100.05c##  mana\'shchinme hR^i\_da A pratya\'vocha\_dachi\'krada\_~nChishu\'manta\_H sakhA\'yaH ..
##8.100.06a##  vishvettA te\_ sava\'neShu pra\_vAchyA\_ yA cha\_kartha\' maghavannindra sunva\_te .
##8.100.06c##  pArA\'vata\_M yatpu\'rusambhR^i\_taM vasva\_pAvR^i\'NoH shara\_bhAya\_ R^iShi\'bandhave ..
##8.100.07a##  pra nU\_naM dhA\'vatA\_ pR^itha\_~Nneha yo vo\_ avA\'varIt .
##8.100.07c##  ni ShI\'M vR^i\_trasya\_ marma\'Ni\_ vajra\_mindro\' apIpatat ..
##8.100.08a##  mano\'javA\_ aya\'mAna Aya\_sIma\'tara\_tpura\'m .
##8.100.08c##  diva\'M supa\_rNo ga\_tvAya\_ soma\'M va\_jriNa\_ Abha\'rat ..
##8.100.09a##  sa\_mu\_dre a\_ntaH sha\'yata u\_dnA vajro\' a\_bhIvR^i\'taH .
##8.100.09c##  bhara\'ntyasmai sa\_Myata\'H pu\_raHpra\'sravaNA ba\_lim ..
##8.100.10a##  yadvAgvada\'ntyavicheta\_nAni\_ rAShTrI\' de\_vAnA\'M niSha\_sAda\' ma\_ndrA .
##8.100.10c##  chata\'sra\_ Urja\'M duduhe\_ payA\'Msi\_ kva\' svidasyAH para\_maM ja\'gAma ..
##8.100.11a##  de\_vIM vAcha\'majanayanta de\_vAstAM vi\_shvarU\'pAH pa\_shavo\' vadanti .
##8.100.11c##  sA no\' ma\_ndreSha\_mUrja\_M duhA\'nA dhe\_nurvAga\_smAnupa\_ suShTu\_taitu\' ..
##8.100.12a##  sakhe\' viShNo vita\_raM vi kra\'masva\_ dyaurde\_hi lo\_kaM vajrA\'ya vi\_Shkabhe\' .
##8.100.12c##  hanA\'va vR^i\_traM ri\_NachA\'va\_ sindhU\_nindra\'sya yantu prasa\_ve visR^i\'ShTAH ..
##8.101.01a##  R^idha\'gi\_tthA sa martya\'H shasha\_me de\_vatA\'taye .
##8.101.01c##  yo nU\_naM mi\_trAvaru\'NAva\_bhiShTa\'ya Acha\_kre ha\_vyadA\'taye ..
##8.101.02a##  varShi\'ShThakShatrA uru\_chakSha\'sA\_ narA\_ rAjA\'nA dIrgha\_shrutta\'mA .
##8.101.02c##  tA bA\_hutA\_ na da\_MsanA\' ratharyataH sA\_kaM sUrya\'sya ra\_shmibhi\'H ..
##8.101.03a##  pra yo vA\'M mitrAvaruNAji\_ro dU\_to adra\'vat .
##8.101.03c##  aya\'HshIrShA\_ made\'raghuH ..
##8.101.04a##  na yaH sa\_mpR^ichChe\_ na puna\_rhavI\'tave\_ na sa\'MvA\_dAya\_ rama\'te .
##8.101.04c##  tasmA\'nno a\_dya samR^i\'teruruShyataM bA\_hubhyA\'M na uruShyatam ..
##8.101.05a##  pra mi\_trAya\_ prArya\_mNe sa\'cha\_thya\'mR^itAvaso .
##8.101.05c##  va\_rU\_thyaM1\_\' varu\'Ne\_ Chandya\_M vacha\'H sto\_traM rAja\'su gAyata ..
##8.101.06a##  te hi\'nvire aru\_NaM jenya\_M vasveka\'M pu\_traM ti\'sR^I\_NAm .
##8.101.06c##  te dhAmA\'nya\_mR^itA\_ martyA\'nA\_mada\'bdhA a\_bhi cha\'kShate ..
##8.101.07a##  A me\_ vachA\_Msyudya\'tA dyu\_matta\'mAni\_ kartvA\' .
##8.101.07c##  u\_bhA yA\'taM nAsatyA sa\_joSha\'sA\_ prati\' ha\_vyAni\' vI\_taye\' ..
##8.101.08a##  rA\_tiM yadvA\'mara\_kShasa\_M havA\'mahe yu\_vAbhyA\'M vAjinIvasU .
##8.101.08c##  prAchI\_M hotrA\'M prati\_rantA\'vitaM narA gR^iNA\_nA ja\_mada\'gninA ..
##8.101.09a##  A no\' ya\_j~naM di\'vi\_spR^isha\_M vAyo\' yA\_hi su\_manma\'bhiH .
##8.101.09c##  a\_ntaH pa\_vitra\' u\_pari\' shrINA\_no\_3\_\'.ayaM shu\_kro a\'yAmi te ..
##8.101.10a##  vetya\'dhva\_ryuH pa\_thibhI\_ raji\'ShThai\_H prati\' ha\_vyAni\' vI\_taye\' .
##8.101.10c##  adhA\' niyutva u\_bhaya\'sya naH piba\_ shuchi\_M soma\_M gavA\'shiram ..
##8.101.11a##  baNma\_hA.N a\'si sUrya\_ baLA\'ditya ma\_hA.N a\'si .
##8.101.11c##  ma\_haste\' sa\_to ma\'hi\_mA pa\'nasyate\_.addhA de\'va ma\_hA.N a\'si ..
##8.101.12a##  baT sU\'rya\_ shrava\'sA ma\_hA.N a\'si sa\_trA de\'va ma\_hA.N a\'si .
##8.101.12c##  ma\_hnA de\_vAnA\'masu\_rya\'H pu\_rohi\'to vi\_bhu jyoti\_radA\'bhyam ..
##8.101.13a##  i\_yaM yA nIchya\_rkiNI\' rU\_pA rohi\'NyA kR^i\_tA .
##8.101.13c##  chi\_treva\_ pratya\'darshyAya\_tya1\_\'ntarda\_shasu\' bA\_huShu\' ..
##8.101.14a##  pra\_jA ha\' ti\_sro a\_tyAya\'mIyu\_rnya1\_\'nyA a\_rkama\_bhito\' vivishre .
##8.101.14c##  bR^i\_haddha\' tasthau\_ bhuva\'neShva\_ntaH pava\'mAno ha\_rita\_ A vi\'vesha ..
##8.101.15a##  mA\_tA ru\_drANA\'M duhi\_tA vasU\'nA\_M svasA\'di\_tyAnA\'ma\_mR^ita\'sya\_ nAbhi\'H .
##8.101.15c##  pra nu vo\'chaM chiki\_tuShe\_ janA\'ya\_ mA gAmanA\'gA\_madi\'tiM vadhiShTa ..
##8.101.16a##  va\_cho\_vida\_M vAcha\'mudI\_raya\'ntI\_M vishvA\'bhirdhI\_bhiru\'pa\_tiShTha\'mAnAm .
##8.101.16c##  de\_vIM de\_vebhya\_H parye\_yuShI\_M gAmA mA\'vR^ikta\_ martyo\' da\_bhrache\'tAH ..
##8.102.01a##  tvama\'gne bR^i\_hadvayo\_ dadhA\'si deva dA\_shuShe\' .
##8.102.01c##  ka\_virgR^i\_hapa\'ti\_ryuvA\' ..
##8.102.02a##  sa na\_ ILA\'nayA sa\_ha de\_vA.N a\'gne duva\_syuvA\' .
##8.102.02c##  chi\_kidvi\'bhAna\_vA va\'ha ..
##8.102.03a##  tvayA\' ha svidyu\_jA va\_yaM chodi\'ShThena yaviShThya .
##8.102.03c##  a\_bhi Shmo\_ vAja\'sAtaye ..
##8.102.04a##  au\_rva\_bhR^i\_gu\_vachChuchi\'mapnavAna\_vadA hu\'ve .
##8.102.04c##  a\_gniM sa\'mu\_dravA\'sasam ..
##8.102.05a##  hu\_ve vAta\'svanaM ka\_viM pa\_rjanya\'krandya\_M saha\'H .
##8.102.05c##  a\_gniM sa\'mu\_dravA\'sasam ..
##8.102.06a##  A sa\_vaM sa\'vi\_turya\'thA\_ bhaga\'syeva bhu\_jiM hu\'ve .
##8.102.06c##  a\_gniM sa\'mu\_dravA\'sasam ..
##8.102.07a##  a\_gniM vo\' vR^i\_dhanta\'madhva\_rANA\'M purU\_tama\'m .
##8.102.07c##  achChA\_ naptre\_ saha\'svate ..
##8.102.08a##  a\_yaM yathA\' na A\_bhuva\_ttvaShTA\' rU\_peva\_ takShyA\' .
##8.102.08c##  a\_sya kratvA\_ yasha\'svataH ..
##8.102.09a##  a\_yaM vishvA\' a\_bhi shriyo\_.agnirde\_veShu\' patyate .
##8.102.09c##  A vAjai\_rupa\' no gamat ..
##8.102.10a##  vishve\'ShAmi\_ha stu\'hi\_ hotR^I\'NAM ya\_shasta\'mam .
##8.102.10c##  a\_gniM ya\_j~neShu\' pU\_rvyam ..
##8.102.11a##  shI\_raM pA\'va\_kasho\'chiSha\_M jyeShTho\_ yo dame\_ShvA .
##8.102.11c##  dI\_dAya\' dIrgha\_shrutta\'maH ..
##8.102.12a##  tamarva\'nta\_M na sA\'na\_siM gR^i\'NI\_hi vi\'pra shu\_ShmiNa\'m .
##8.102.12c##  mi\_traM na yA\'ta\_yajja\'nam ..
##8.102.13a##  upa\' tvA jA\_mayo\_ giro\_ dedi\'shatIrhavi\_ShkR^ita\'H .
##8.102.13c##  vA\_yoranI\'ke asthiran ..
##8.102.14a##  yasya\' tri\_dhAtvavR^i\'taM ba\_rhista\_sthAvasa\'Mdinam .
##8.102.14c##  Apa\'shchi\_nni da\'dhA pa\_dam ..
##8.102.15a##  pa\_daM de\_vasya\' mI\_LhuSho.anA\'dhR^iShTAbhirU\_tibhi\'H .
##8.102.15c##  bha\_drA sUrya\' ivopa\_dR^ik ..
##8.102.16a##  agne\' ghR^i\_tasya\' dhI\_tibhi\'stepA\_no de\'va sho\_chiShA\' .
##8.102.16c##  A de\_vAnva\'kShi\_ yakShi\' cha ..
##8.102.17a##  taM tvA\'jananta mA\_tara\'H ka\_viM de\_vAso\' a~NgiraH .
##8.102.17c##  ha\_vya\_vAha\_mama\'rtyam ..
##8.102.18a##  prache\'tasaM tvA ka\_ve.agne\' dU\_taM vare\'Nyam .
##8.102.18c##  ha\_vya\_vAha\_M ni She\'dire ..
##8.102.19a##  na\_hi me\_ astyaghnyA\_ na svadhi\'ti\_rvana\'nvati .
##8.102.19c##  athai\'tA\_dR^igbha\'rAmi te ..
##8.102.20a##  yada\'gne\_ kAni\_ kAni\' chi\_dA te\_ dArU\'Ni da\_dhmasi\' .
##8.102.20c##  tA ju\'Shasva yaviShThya ..
##8.102.21a##  yadattyu\'pa\_jihvi\'kA\_ yadva\_mro a\'ti\_sarpa\'ti .
##8.102.21c##  sarva\_M tada\'stu te ghR^i\_tam ..
##8.102.22a##  a\_gnimindhA\'no\_ mana\'sA\_ dhiya\'M sacheta\_ martya\'H .
##8.102.22c##  a\_gnimI\'dhe vi\_vasva\'bhiH ..
##8.103.01a##  ada\'rshi gAtu\_vitta\'mo\_ yasmi\'nvra\_tAnyA\'da\_dhuH .
##8.103.01c##  upo\_ Shu jA\_tamArya\'sya\_ vardha\'nama\_gniM na\'kShanta no\_ gira\'H ..
##8.103.02a##  pra daivo\'dAso a\_gnirde\_vA.N achChA\_ na ma\_jmanA\' .
##8.103.02c##  anu\' mA\_tara\'M pR^ithi\_vIM vi vA\'vR^ite ta\_sthau nAka\'sya\_ sAna\'vi ..
##8.103.03a##  yasmA\_dreja\'nta kR^i\_ShTaya\'shcha\_rkR^ityA\'ni kR^iNva\_taH .
##8.103.03c##  sa\_ha\_sra\_sAM me\_dhasA\'tAviva\_ tmanA\_gniM dhI\_bhiH sa\'paryata ..
##8.103.04a##  pra yaM rA\_ye ninI\'Shasi\_ marto\_ yaste\' vaso\_ dAsha\'t .
##8.103.04c##  sa vI\_raM dha\'tte agna ukthasha\_Msina\_M tmanA\' sahasrapo\_ShiNa\'m ..
##8.103.05a##  sa dR^i\_Lhe chi\'da\_bhi tR^i\'Natti\_ vAja\_marva\'tA\_ sa dha\'tte\_ akShi\'ti\_ shrava\'H .
##8.103.05c##  tve de\'va\_trA sadA\' purUvaso\_ vishvA\' vA\_mAni\' dhImahi ..
##8.103.06a##  yo vishvA\_ daya\'te\_ vasu\_ hotA\' ma\_ndro janA\'nAm .
##8.103.06c##  madho\_rna pAtrA\' pratha\_mAnya\'smai\_ pra stomA\' yantya\_gnaye\' ..
##8.103.07a##  ashva\_M na gI\_rbhI ra\_thya\'M su\_dAna\'vo marmR^i\_jyante\' deva\_yava\'H .
##8.103.07c##  u\_bhe to\_ke tana\'ye dasma vishpate\_ parShi\_ rAdho\' ma\_ghonA\'m ..
##8.103.08a##  pra maMhi\'ShThAya gAyata R^i\_tAvne\' bR^iha\_te shu\_krasho\'chiShe .
##8.103.08c##  upa\'stutAso a\_gnaye\' ..
##8.103.09a##  A va\'Msate ma\_ghavA\' vI\_rava\_dyasha\_H sami\'ddho dyu\_mnyAhu\'taH .
##8.103.09c##  ku\_vinno\' asya suma\_tirnavI\'ya\_syachChA\_ vAje\'bhirA\_gama\'t ..
##8.103.10a##  preShTha\'mu pri\_yANA\'M stu\_hyA\'sA\_vAti\'thim .
##8.103.10c##  a\_gniM rathA\'nA\_M yama\'m ..
##8.103.11a##  udi\'tA\_ yo nidi\'tA\_ vedi\'tA\_ vasvA ya\_j~niyo\' va\_varta\'ti .
##8.103.11c##  du\_ShTarA\_ yasya\' prava\_Ne normayo\' dhi\_yA vAja\_M siShA\'sataH ..
##8.103.12a##  mA no\' hR^iNItA\_mati\'thi\_rvasu\'ra\_gniH pu\'ruprasha\_sta e\_ShaH .
##8.103.12c##  yaH su\_hotA\' svadhva\_raH ..
##8.103.13a##  mo te ri\'Sha\_nye achCho\'ktibhirva\_so.agne\_ kebhi\'shchi\_devai\'H .
##8.103.13c##  kI\_rishchi\_ddhi tvAmITTe\' dU\_tyA\'ya rA\_taha\'vyaH svadhva\_raH ..
##8.103.14a##  Agne\' yAhi ma\_rutsa\'khA ru\_drebhi\_H soma\'pItaye .
##8.103.14c##  sobha\'ryA\_ upa\' suShTu\_tiM mA\_daya\'sva\_ sva\'rNare ..
##9.001.01a##  svAdi\'ShThayA\_ madi\'ShThayA\_ pava\'sva soma\_ dhAra\'yA .
##9.001.01c##  indrA\'ya\_ pAta\'ve su\_taH ..
##9.001.02a##  ra\_kSho\_hA vi\_shvacha\'rShaNira\_bhi yoni\_mayo\'hatam .
##9.001.02c##  druNA\' sa\_dhastha\_mAsa\'dat ..
##9.001.03a##  va\_ri\_vo\_dhAta\'mo bhava\_ maMhi\'ShTho vR^itra\_hanta\'maH .
##9.001.03c##  parShi\_ rAdho\' ma\_ghonA\'m ..
##9.001.04a##  a\_bhya\'rSha ma\_hAnA\'M de\_vAnA\'M vI\_timandha\'sA .
##9.001.04c##  a\_bhi vAja\'mu\_ta shrava\'H ..
##9.001.05a##  tvAmachChA\' charAmasi\_ tadidartha\'M di\_vedi\'ve .
##9.001.05c##  indo\_ tve na\' A\_shasa\'H ..
##9.001.06a##  pu\_nAti\' te pari\_sruta\_M soma\_M sUrya\'sya duhi\_tA .
##9.001.06c##  vAre\'Na\_ shashva\'tA\_ tanA\' ..
##9.001.07a##  tamI\_maNvI\'H sama\_rya A gR^i\_bhNanti\_ yoSha\'No\_ dasha\' .
##9.001.07c##  svasA\'ra\_H pArye\' di\_vi ..
##9.001.08a##  tamI\'M hinvantya\_gruvo\_ dhama\'nti bAku\_raM dR^iti\'m .
##9.001.08c##  tri\_dhAtu\' vAra\_NaM madhu\' ..
##9.001.09a##  a\_bhI\_3\_\'mamaghnyA\' u\_ta shrI\_Nanti\' dhe\_nava\_H shishu\'m .
##9.001.09c##  soma\_mindrA\'ya\_ pAta\'ve ..
##9.001.10a##  a\_syedindro\_ made\_ShvA vishvA\' vR^i\_trANi\' jighnate .
##9.001.10c##  shUro\' ma\_ghA cha\' maMhate ..
##9.002.01a##  pava\'sva deva\_vIrati\' pa\_vitra\'M soma\_ raMhyA\' .
##9.002.01c##  indra\'mindo\_ vR^iShA vi\'sha ..
##9.002.02a##  A va\'chyasva\_ mahi\_ psaro\_ vR^iShe\'ndo dyu\_mnava\'ttamaH .
##9.002.02c##  A yoni\'M dharNa\_siH sa\'daH ..
##9.002.03a##  adhu\'kShata pri\_yaM madhu\_ dhArA\' su\_tasya\' ve\_dhasa\'H .
##9.002.03c##  a\_po va\'siShTa su\_kratu\'H ..
##9.002.04a##  ma\_hAnta\'M tvA ma\_hIranvApo\' arShanti\_ sindha\'vaH .
##9.002.04c##  yadgobhi\'rvAsayi\_Shyase\' ..
##9.002.05a##  sa\_mu\_dro a\_psu mA\'mR^ije viShTa\_mbho dha\_ruNo\' di\_vaH .
##9.002.05c##  soma\'H pa\_vitre\' asma\_yuH ..
##9.002.06a##  achi\'krada\_dvR^iShA\_ hari\'rma\_hAnmi\_tro na da\'rsha\_taH .
##9.002.06c##  saM sUrye\'Na rochate ..
##9.002.07a##  gira\'sta inda\_ oja\'sA marmR^i\_jyante\' apa\_syuva\'H .
##9.002.07c##  yAbhi\_rmadA\'ya\_ shumbha\'se ..
##9.002.08a##  taM tvA\_ madA\'ya\_ ghR^iShva\'ya u lokakR^i\_tnumI\'mahe .
##9.002.08c##  tava\_ prasha\'stayo ma\_hIH ..
##9.002.09a##  a\_smabhya\'mindavindra\_yurmadhva\'H pavasva\_ dhAra\'yA .
##9.002.09c##  pa\_rjanyo\' vR^iShTi\_mA.N i\'va ..
##9.002.10a##  go\_ShA i\'ndo nR^i\_ShA a\'syashva\_sA vA\'ja\_sA u\_ta .
##9.002.10c##  A\_tmA ya\_j~nasya\' pU\_rvyaH ..
##9.003.01a##  e\_Sha de\_vo ama\'rtyaH parNa\_vIri\'va dIyati .
##9.003.01c##  a\_bhi droNA\'nyA\_sada\'m ..
##9.003.02a##  e\_Sha de\_vo vi\_pA kR^i\_to.ati\_ hvarA\'Msi dhAvati .
##9.003.02c##  pava\'mAno\_ adA\'bhyaH ..
##9.003.03a##  e\_Sha de\_vo vi\'pa\_nyubhi\_H pava\'mAna R^itA\_yubhi\'H .
##9.003.03c##  hari\_rvAjA\'ya mR^ijyate ..
##9.003.04a##  e\_Sha vishvA\'ni\_ vAryA\_ shUro\_ yanni\'va\_ satva\'bhiH .
##9.003.04c##  pava\'mAnaH siShAsati ..
##9.003.05a##  e\_Sha de\_vo ra\'tharyati\_ pava\'mAno dashasyati .
##9.003.05c##  A\_viShkR^i\'Noti vagva\_num ..
##9.003.06a##  e\_Sha viprai\'ra\_bhiShTu\'to\_.apo de\_vo vi gA\'hate .
##9.003.06c##  dadha\_dratnA\'ni dA\_shuShe\' ..
##9.003.07a##  e\_Sha diva\_M vi dhA\'vati ti\_ro rajA\'Msi\_ dhAra\'yA .
##9.003.07c##  pava\'mAna\_H kani\'kradat ..
##9.003.08a##  e\_Sha diva\_M vyAsa\'ratti\_ro rajA\_MsyaspR^i\'taH .
##9.003.08c##  pava\'mAnaH svadhva\_raH ..
##9.003.09a##  e\_Sha pra\_tnena\_ janma\'nA de\_vo de\_vebhya\'H su\_taH .
##9.003.09c##  hari\'H pa\_vitre\' arShati ..
##9.003.10a##  e\_Sha u\_ sya pu\'ruvra\_to ja\'j~nA\_no ja\_naya\_nniSha\'H .
##9.003.10c##  dhAra\'yA pavate su\_taH ..
##9.004.01a##  sanA\' cha soma\_ jeShi\' cha\_ pava\'mAna\_ mahi\_ shrava\'H .
##9.004.01c##  athA\' no\_ vasya\'saskR^idhi ..
##9.004.02a##  sanA\_ jyoti\_H sanA\_ sva1\_\'rvishvA\' cha soma\_ saubha\'gA .
##9.004.02c##  athA\' no\_ vasya\'saskR^idhi ..
##9.004.03a##  sanA\_ dakSha\'mu\_ta kratu\_mapa\' soma\_ mR^idho\' jahi .
##9.004.03c##  athA\' no\_ vasya\'saskR^idhi ..
##9.004.04a##  pavI\'tAraH punI\_tana\_ soma\_mindrA\'ya\_ pAta\'ve .
##9.004.04c##  athA\' no\_ vasya\'saskR^idhi ..
##9.004.05a##  tvaM sUrye\' na\_ A bha\'ja\_ tava\_ kratvA\_ tavo\_tibhi\'H .
##9.004.05c##  athA\' no\_ vasya\'saskR^idhi ..
##9.004.06a##  tava\_ kratvA\_ tavo\_tibhi\_rjyokpa\'shyema\_ sUrya\'m .
##9.004.06c##  athA\' no\_ vasya\'saskR^idhi ..
##9.004.07a##  a\_bhya\'rSha svAyudha\_ soma\' dvi\_barha\'saM ra\_yim .
##9.004.07c##  athA\' no\_ vasya\'saskR^idhi ..
##9.004.08a##  a\_bhya1\_\'rShAna\'pachyuto ra\_yiM sa\_matsu\' sAsa\_hiH .
##9.004.08c##  athA\' no\_ vasya\'saskR^idhi ..
##9.004.09a##  tvAM ya\_j~naira\'vIvR^idha\_npava\'mAna\_ vidha\'rmaNi .
##9.004.09c##  athA\' no\_ vasya\'saskR^idhi ..
##9.004.10a##  ra\_yiM na\'shchi\_trama\_shvina\_mindo\' vi\_shvAyu\_mA bha\'ra .
##9.004.10c##  athA\' no\_ vasya\'saskR^idhi ..
##9.005.01a##  sami\'ddho vi\_shvata\_spati\_H pava\'mAno\_ vi rA\'jati .
##9.005.01c##  prI\_NanvR^iShA\_ kani\'kradat ..
##9.005.02a##  tanU\_napA\_tpava\'mAna\_H shR^i~Nge\_ shishA\'no arShati .
##9.005.02c##  a\_ntari\'kSheNa\_ rAra\'jat ..
##9.005.03a##  I\_Lenya\_H pava\'mAno ra\_yirvi rA\'jati dyu\_mAn .
##9.005.03c##  madho\_rdhArA\'bhi\_roja\'sA ..
##9.005.04a##  ba\_rhiH prA\_chIna\_moja\'sA\_ pava\'mAnaH stR^i\_Nanhari\'H .
##9.005.04c##  de\_veShu\' de\_va I\'yate ..
##9.005.05a##  udAtai\'rjihate bR^i\_haddvAro\' de\_vIrhi\'ra\_NyayI\'H .
##9.005.05c##  pava\'mAnena\_ suShTu\'tAH ..
##9.005.06a##  su\_shi\_lpe bR^i\'ha\_tI ma\_hI pava\'mAno vR^iShaNyati .
##9.005.06c##  nakto\_ShAsA\_ na da\'rsha\_te ..
##9.005.07a##  u\_bhA de\_vA nR^i\_chakSha\'sA\_ hotA\'rA\_ daivyA\' huve .
##9.005.07c##  pava\'mAna\_ indro\_ vR^iShA\' ..
##9.005.08a##  bhAra\'tI\_ pava\'mAnasya\_ sara\'sva\_tILA\' ma\_hI .
##9.005.08c##  i\_maM no\' ya\_j~namA ga\'manti\_sro de\_vIH su\_pesha\'saH ..
##9.005.09a##  tvaShTA\'ramagra\_jAM go\_pAM pu\'ro\_yAvA\'na\_mA hu\'ve .
##9.005.09c##  indu\_rindro\_ vR^iShA\_ hari\_H pava\'mAnaH pra\_jApa\'tiH ..
##9.005.10a##  vana\_spati\'M pavamAna\_ madhvA\_ sama\'~Ngdhi\_ dhAra\'yA .
##9.005.10c##  sa\_hasra\'valsha\_M hari\'ta\_M bhrAja\'mAnaM hira\_Nyaya\'m ..
##9.005.11a##  vishve\' devA\_H svAhA\'kR^iti\_M pava\'mAna\_syA ga\'ta .
##9.005.11c##  vA\_yurbR^iha\_spati\_H sUryo\_.agnirindra\'H sa\_joSha\'saH ..
##9.006.01a##  ma\_ndrayA\' soma\_ dhAra\'yA\_ vR^iShA\' pavasva deva\_yuH .
##9.006.01c##  avyo\_ vAre\'Shvasma\_yuH ..
##9.006.02a##  a\_bhi tyaM madya\_M mada\_minda\_vindra\_ iti\' kShara .
##9.006.02c##  a\_bhi vA\_jino\_ arva\'taH ..
##9.006.03a##  a\_bhi tyaM pU\_rvyaM mada\'M suvA\_no a\'rSha pa\_vitra\_ A .
##9.006.03c##  a\_bhi vAja\'mu\_ta shrava\'H ..
##9.006.04a##  anu\' dra\_psAsa\_ inda\'va\_ Apo\_ na pra\_vatA\'saran .
##9.006.04c##  pu\_nA\_nA indra\'mAshata ..
##9.006.05a##  yamatya\'miva vA\_jina\'M mR^i\_janti\_ yoSha\'No\_ dasha\' .
##9.006.05c##  vane\_ krILa\'nta\_matya\'vim ..
##9.006.06a##  taM gobhi\_rvR^iSha\'Na\_M rasa\_M madA\'ya de\_vavI\'taye .
##9.006.06c##  su\_taM bharA\'ya\_ saM sR^i\'ja ..
##9.006.07a##  de\_vo de\_vAya\_ dhAra\_yendrA\'ya pavate su\_taH .
##9.006.07c##  payo\_ yada\'sya pI\_paya\'t ..
##9.006.08a##  A\_tmA ya\_j~nasya\_ raMhyA\' suShvA\_NaH pa\'vate su\_taH .
##9.006.08c##  pra\_tnaM ni pA\'ti\_ kAvya\'m ..
##9.006.09a##  e\_vA pu\'nA\_na i\'ndra\_yurmada\'M madiShTha vI\_taye\' .
##9.006.09c##  guhA\' chiddadhiShe\_ gira\'H ..
##9.007.01a##  asR^i\'gra\_minda\'vaH pa\_thA dharma\'nnR^i\_tasya\' su\_shriya\'H .
##9.007.01c##  vi\_dA\_nA a\'sya\_ yoja\'nam ..
##9.007.02a##  pra dhArA\_ madhvo\' agri\_yo ma\_hIra\_po vi gA\'hate .
##9.007.02c##  ha\_virha\_viShShu\_ vandya\'H ..
##9.007.03a##  pra yu\_jo vA\_cho a\'gri\_yo vR^iShAva\' chakrada\_dvane\' .
##9.007.03c##  sadmA\_bhi sa\_tyo a\'dhva\_raH ..
##9.007.04a##  pari\_ yatkAvyA\' ka\_virnR^i\_mNA vasA\'no\_ arSha\'ti .
##9.007.04c##  sva\'rvA\_jI si\'ShAsati ..
##9.007.05a##  pava\'mAno a\_bhi spR^idho\_ visho\_ rAje\'va sIdati .
##9.007.05c##  yadI\'mR^i\_Nvanti\' ve\_dhasa\'H ..
##9.007.06a##  avyo\_ vAre\_ pari\' pri\_yo hari\_rvane\'Shu sIdati .
##9.007.06c##  re\_bho va\'nuShyate ma\_tI ..
##9.007.07a##  sa vA\_yumindra\'ma\_shvinA\' sA\_kaM made\'na gachChati .
##9.007.07c##  raNA\_ yo a\'sya\_ dharma\'bhiH ..
##9.007.08a##  A mi\_trAvaru\'NA\_ bhaga\_M madhva\'H pavanta U\_rmaya\'H .
##9.007.08c##  vi\_dA\_nA a\'sya\_ shakma\'bhiH ..
##9.007.09a##  a\_smabhya\'M rodasI ra\_yiM madhvo\_ vAja\'sya sA\_taye\' .
##9.007.09c##  shravo\_ vasU\'ni\_ saM ji\'tam ..
##9.008.01a##  e\_te somA\' a\_bhi pri\_yamindra\'sya\_ kAma\'makSharan .
##9.008.01c##  vardha\'nto asya vI\_rya\'m ..
##9.008.02a##  pu\_nA\_nAsa\'shchamU\_Shado\_ gachCha\'nto vA\_yuma\_shvinA\' .
##9.008.02c##  te no\' dhAntu su\_vIrya\'m ..
##9.008.03a##  indra\'sya soma\_ rAdha\'se punA\_no hArdi\' chodaya .
##9.008.03c##  R^i\_tasya\_ yoni\'mA\_sada\'m ..
##9.008.04a##  mR^i\_janti\' tvA\_ dasha\_ kShipo\' hi\_nvanti\' sa\_pta dhI\_taya\'H .
##9.008.04c##  anu\_ viprA\' amAdiShuH ..
##9.008.05a##  de\_vebhya\'stvA\_ madA\'ya\_ kaM sR^i\'jA\_namati\' me\_Shya\'H .
##9.008.05c##  saM gobhi\'rvAsayAmasi ..
##9.008.06a##  pu\_nA\_naH ka\_lashe\_ShvA vastrA\'Nyaru\_Sho hari\'H .
##9.008.06c##  pari\_ gavyA\'nyavyata ..
##9.008.07a##  ma\_ghona\_ A pa\'vasva no ja\_hi vishvA\_ apa\_ dviSha\'H .
##9.008.07c##  indo\_ sakhA\'ya\_mA vi\'sha ..
##9.008.08a##  vR^i\_ShTiM di\_vaH pari\' srava dyu\_mnaM pR^i\'thi\_vyA adhi\' .
##9.008.08c##  saho\' naH soma pR^i\_tsu dhA\'H ..
##9.008.09a##  nR^i\_chakSha\'saM tvA va\_yamindra\'pItaM sva\_rvida\'m .
##9.008.09c##  bha\_kShI\_mahi\' pra\_jAmiSha\'m ..
##9.009.01a##  pari\' pri\_yA di\_vaH ka\_virvayA\'Msi na\_ptyo\'rhi\_taH .
##9.009.01c##  su\_vA\_no yA\'ti ka\_vikra\'tuH ..
##9.009.02a##  prapra\_ kShayA\'ya\_ panya\'se\_ janA\'ya\_ juShTo\' a\_druhe\' .
##9.009.02c##  vI\_tya\'rSha\_ chani\'ShThayA ..
##9.009.03a##  sa sU\_nurmA\_tarA\_ shuchi\'rjA\_to jA\_te a\'rochayat .
##9.009.03c##  ma\_hAnma\_hI R^i\'tA\_vR^idhA\' ..
##9.009.04a##  sa sa\_pta dhI\_tibhi\'rhi\_to na\_dyo\' ajinvada\_druha\'H .
##9.009.04c##  yA eka\_makShi\' vAvR^i\_dhuH ..
##9.009.05a##  tA a\_bhi santa\_mastR^i\'taM ma\_he yuvA\'na\_mA da\'dhuH .
##9.009.05c##  indu\'mindra\_ tava\' vra\_te ..
##9.009.06a##  a\_bhi vahni\_rama\'rtyaH sa\_pta pa\'shyati\_ vAva\'hiH .
##9.009.06c##  krivi\'rde\_vIra\'tarpayat ..
##9.009.07a##  avA\_ kalpe\'Shu naH puma\_stamA\'Msi soma\_ yodhyA\' .
##9.009.07c##  tAni\' punAna ja~NghanaH ..
##9.009.08a##  nU navya\'se\_ navI\'yase sU\_ktAya\' sAdhayA pa\_thaH .
##9.009.08c##  pra\_tna\_vadro\'chayA\_ rucha\'H ..
##9.009.09a##  pava\'mAna\_ mahi\_ shravo\_ gAmashva\'M rAsi vI\_rava\'t .
##9.009.09c##  sanA\' me\_dhAM sanA\_ sva\'H ..
##9.010.01a##  pra svA\_nAso\_ rathA\' i\_vArva\'nto\_ na shra\'va\_syava\'H .
##9.010.01c##  somA\'so rA\_ye a\'kramuH ..
##9.010.02a##  hi\_nvA\_nAso\_ rathA\' iva dadhanvi\_re gabha\'styoH .
##9.010.02c##  bharA\'saH kA\_riNA\'miva ..
##9.010.03a##  rAjA\'no\_ na prasha\'stibhi\_H somA\'so\_ gobhi\'ra~njate .
##9.010.03c##  ya\_j~no na sa\_pta dhA\_tR^ibhi\'H ..
##9.010.04a##  pari\' suvA\_nAsa\_ inda\'vo\_ madA\'ya ba\_rhaNA\' gi\_rA .
##9.010.04c##  su\_tA a\'rShanti\_ dhAra\'yA ..
##9.010.05a##  A\_pA\_nAso\' vi\_vasva\'to\_ jana\'nta u\_Shaso\_ bhaga\'m .
##9.010.05c##  sUrA\_ aNva\_M vi ta\'nvate ..
##9.010.06a##  apa\_ dvArA\' matI\_nAM pra\_tnA R^i\'Nvanti kA\_rava\'H .
##9.010.06c##  vR^iShNo\_ hara\'sa A\_yava\'H ..
##9.010.07a##  sa\_mI\_chI\_nAsa\' Asate\_ hotA\'raH sa\_ptajA\'mayaH .
##9.010.07c##  pa\_dameka\'sya\_ pipra\'taH ..
##9.010.08a##  nAbhA\_ nAbhi\'M na\_ A da\'de\_ chakShu\'shchi\_tsUrye\_ sachA\' .
##9.010.08c##  ka\_verapa\'tya\_mA du\'he ..
##9.010.09a##  a\_bhi pri\_yA di\_vaspa\_dama\'dhva\_ryubhi\_rguhA\' hi\_tam .
##9.010.09c##  sUra\'H pashyati\_ chakSha\'sA ..
##9.011.01a##  upA\'smai gAyatA nara\_H pava\'mAnA\_yenda\'ve .
##9.011.01c##  a\_bhi de\_vA.N iya\'kShate ..
##9.011.02a##  a\_bhi te\_ madhu\'nA\_ payo.atha\'rvANo ashishrayuH .
##9.011.02c##  de\_vaM de\_vAya\' deva\_yu ..
##9.011.03a##  sa na\'H pavasva\_ shaM gave\_ shaM janA\'ya\_ shamarva\'te .
##9.011.03c##  shaM rA\'ja\_nnoSha\'dhIbhyaH ..
##9.011.04a##  ba\_bhrave\_ nu svata\'vase.aru\_NAya\' divi\_spR^ishe\' .
##9.011.04c##  somA\'ya gA\_thama\'rchata ..
##9.011.05a##  hasta\'chyutebhi\_radri\'bhiH su\_taM soma\'M punItana .
##9.011.05c##  madhA\_vA dhA\'vatA\_ madhu\' ..
##9.011.06a##  nama\_sedupa\' sIdata da\_dhneda\_bhi shrI\'NItana .
##9.011.06c##  indu\_mindre\' dadhAtana ..
##9.011.07a##  a\_mi\_tra\_hA vicha\'rShaNi\_H pava\'sva soma\_ shaM gave\' .
##9.011.07c##  de\_vebhyo\' anukAma\_kR^it ..
##9.011.08a##  indrA\'ya soma\_ pAta\'ve\_ madA\'ya\_ pari\' Shichyase .
##9.011.08c##  ma\_na\_shchinmana\'sa\_spati\'H ..
##9.011.09a##  pava\'mAna su\_vIrya\'M ra\_yiM so\'ma rirIhi naH .
##9.011.09c##  inda\_vindre\'Na no yu\_jA ..
##9.012.01a##  somA\' asR^igra\_minda\'vaH su\_tA R^i\_tasya\_ sAda\'ne .
##9.012.01c##  indrA\'ya\_ madhu\'mattamAH ..
##9.012.02a##  a\_bhi viprA\' anUShata\_ gAvo\' va\_tsaM na mA\_tara\'H .
##9.012.02c##  indra\_M soma\'sya pI\_taye\' ..
##9.012.03a##  ma\_da\_chyutkShe\'ti\_ sAda\'ne\_ sindho\'rU\_rmA vi\'pa\_shchit .
##9.012.03c##  somo\' gau\_rI adhi\' shri\_taH ..
##9.012.04a##  di\_vo nAbhA\' vichakSha\_No.avyo\_ vAre\' mahIyate .
##9.012.04c##  somo\_ yaH su\_kratu\'H ka\_viH ..
##9.012.05a##  yaH soma\'H ka\_lashe\_ShvA.N a\_ntaH pa\_vitra\_ Ahi\'taH .
##9.012.05c##  tamindu\_H pari\' Shasvaje ..
##9.012.06a##  pra vAcha\_mindu\'riShyati samu\_drasyAdhi\' vi\_ShTapi\' .
##9.012.06c##  jinva\_nkosha\'M madhu\_shchuta\'m ..
##9.012.07a##  nitya\'stotro\_ vana\_spati\'rdhI\_nAma\_ntaH sa\'ba\_rdugha\'H .
##9.012.07c##  hi\_nvA\_no mAnu\'ShA yu\_gA ..
##9.012.08a##  a\_bhi pri\_yA di\_vaspa\_dA somo\' hinvA\_no a\'rShati .
##9.012.08c##  vipra\'sya\_ dhAra\'yA ka\_viH ..
##9.012.09a##  A pa\'vamAna dhAraya ra\_yiM sa\_hasra\'varchasam .
##9.012.09c##  a\_sme i\'ndo svA\_bhuva\'m ..
##9.013.01a##  soma\'H punA\_no a\'rShati sa\_hasra\'dhAro\_ atya\'viH .
##9.013.01c##  vA\_yorindra\'sya niShkR^i\_tam ..
##9.013.02a##  pava\'mAnamavasyavo\_ vipra\'ma\_bhi pra gA\'yata .
##9.013.02c##  su\_ShvA\_NaM de\_vavI\'taye ..
##9.013.03a##  pava\'nte\_ vAja\'sAtaye\_ somA\'H sa\_hasra\'pAjasaH .
##9.013.03c##  gR^i\_NA\_nA de\_vavI\'taye ..
##9.013.04a##  u\_ta no\_ vAja\'sAtaye\_ pava\'sva bR^iha\_tIriSha\'H .
##9.013.04c##  dyu\_madi\'ndo su\_vIrya\'m ..
##9.013.05a##  te na\'H saha\_sriNa\'M ra\_yiM pava\'ntA\_mA su\_vIrya\'m .
##9.013.05c##  su\_vA\_nA de\_vAsa\_ inda\'vaH ..
##9.013.06a##  atyA\' hiyA\_nA na he\_tR^ibhi\_rasR^i\'gra\_M vAja\'sAtaye .
##9.013.06c##  vi vAra\_mavya\'mA\_shava\'H ..
##9.013.07a##  vA\_shrA a\'rSha\_ntInda\'vo\_.abhi va\_tsaM na dhe\_nava\'H .
##9.013.07c##  da\_dha\_nvi\_re gabha\'styoH ..
##9.013.08a##  juShTa\_ indrA\'ya matsa\_raH pava\'mAna\_ kani\'kradat .
##9.013.08c##  vishvA\_ apa\_ dviSho\' jahi ..
##9.013.09a##  a\_pa\_ghnanto\_ arA\'vNa\_H pava\'mAnAH sva\_rdR^isha\'H .
##9.013.09c##  yonA\'vR^i\_tasya\' sIdata ..
##9.014.01a##  pari\_ prAsi\'Shyadatka\_viH sindho\'rU\_rmAvadhi\' shri\_taH .
##9.014.01c##  kA\_raM bibhra\'tpuru\_spR^iha\'m ..
##9.014.02a##  gi\_rA yadI\_ saba\'ndhava\_H pa~ncha\_ vrAtA\' apa\_syava\'H .
##9.014.02c##  pa\_ri\_ShkR^i\_Nvanti\' dharNa\_sim ..
##9.014.03a##  Ada\'sya shu\_ShmiNo\_ rase\_ vishve\' de\_vA a\'matsata .
##9.014.03c##  yadI\_ gobhi\'rvasA\_yate\' ..
##9.014.04a##  ni\_ri\_NA\_no vi dhA\'vati\_ jaha\_chCharyA\'Ni\_ tAnvA\' .
##9.014.04c##  atrA\_ saM ji\'ghnate yu\_jA ..
##9.014.05a##  na\_ptIbhi\_ryo vi\_vasva\'taH shu\_bhro na mA\'mR^i\_je yuvA\' .
##9.014.05c##  gAH kR^i\'NvA\_no na ni\_rNija\'m ..
##9.014.06a##  ati\' shri\_tI ti\'ra\_shchatA\' ga\_vyA ji\'gA\_tyaNvyA\' .
##9.014.06c##  va\_gnumi\'yarti\_ yaM vi\_de ..
##9.014.07a##  a\_bhi kShipa\_H sama\'gmata ma\_rjaya\'ntIri\_Shaspati\'m .
##9.014.07c##  pR^i\_ShThA gR^i\'bhNata vA\_jina\'H ..
##9.014.08a##  pari\' di\_vyAni\_ marmR^i\'sha\_dvishvA\'ni soma\_ pArthi\'vA .
##9.014.08c##  vasU\'ni yAhyasma\_yuH ..
##9.015.01a##  e\_Sha dhi\_yA yA\_tyaNvyA\_ shUro\_ rathe\'bhirA\_shubhi\'H .
##9.015.01c##  gachCha\_nnindra\'sya niShkR^i\_tam ..
##9.015.02a##  e\_Sha pu\_rU dhi\'yAyate bR^iha\_te de\_vatA\'taye .
##9.015.02c##  yatrA\_mR^itA\'sa\_ Asa\'te ..
##9.015.03a##  e\_Sha hi\_to vi nI\'yate\_.antaH shu\_bhrAva\'tA pa\_thA .
##9.015.03c##  yadI\' tu\_~njanti\_ bhUrNa\'yaH ..
##9.015.04a##  e\_Sha shR^i~NgA\'Ni\_ dodhu\'va\_chChishI\'te yU\_thyo\_3\_\' vR^iShA\' .
##9.015.04c##  nR^i\_mNA dadhA\'na\_ oja\'sA ..
##9.015.05a##  e\_Sha ru\_kmibhi\'rIyate vA\_jI shu\_bhrebhi\'ra\_Mshubhi\'H .
##9.015.05c##  pati\_H sindhU\'nA\_M bhava\'n ..
##9.015.06a##  e\_Sha vasU\'ni pibda\_nA paru\'ShA yayi\_vA.N ati\' .
##9.015.06c##  ava\_ shAde\'Shu gachChati ..
##9.015.07a##  e\_taM mR^i\'janti\_ marjya\_mupa\_ droNe\'ShvA\_yava\'H .
##9.015.07c##  pra\_cha\_krA\_NaM ma\_hIriSha\'H ..
##9.015.08a##  e\_tamu\_ tyaM dasha\_ kShipo\' mR^i\_janti\' sa\_pta dhI\_taya\'H .
##9.015.08c##  svA\_yu\_dhaM ma\_dinta\'mam ..
##9.016.01a##  pra te\' so\_tAra\' o\_Nyo\_3\_\' rasa\_M madA\'ya\_ ghR^iShva\'ye .
##9.016.01c##  sargo\_ na ta\_ktyeta\'shaH ..
##9.016.02a##  kratvA\_ dakSha\'sya ra\_thya\'ma\_po vasA\'na\_mandha\'sA .
##9.016.02c##  go\_ShAmaNve\'Shu sashchima ..
##9.016.03a##  ana\'ptama\_psu du\_ShTara\_M soma\'M pa\_vitra\_ A sR^i\'ja .
##9.016.03c##  pu\_nI\_hIndrA\'ya\_ pAta\'ve ..
##9.016.04a##  pra pu\'nA\_nasya\_ cheta\'sA\_ soma\'H pa\_vitre\' arShati .
##9.016.04c##  kratvA\' sa\_dhastha\_mAsa\'dat ..
##9.016.05a##  pra tvA\_ namo\'bhi\_rinda\'va\_ indra\_ somA\' asR^ikShata .
##9.016.05c##  ma\_he bharA\'ya kA\_riNa\'H ..
##9.016.06a##  pu\_nA\_no rU\_pe a\_vyaye\_ vishvA\_ arSha\'nna\_bhi shriya\'H .
##9.016.06c##  shUro\_ na goShu\' tiShThati ..
##9.016.07a##  di\_vo na sAnu\' pi\_pyuShI\_ dhArA\' su\_tasya\' ve\_dhasa\'H .
##9.016.07c##  vR^ithA\' pa\_vitre\' arShati ..
##9.016.08a##  tvaM so\'ma vipa\_shchita\_M tanA\' punA\_na A\_yuShu\' .
##9.016.08c##  avyo\_ vAra\_M vi dhA\'vasi ..
##9.017.01a##  pra ni\_mnene\'va\_ sindha\'vo\_ ghnanto\' vR^i\_trANi\_ bhUrNa\'yaH .
##9.017.01c##  somA\' asR^igramA\_shava\'H ..
##9.017.02a##  a\_bhi su\'vA\_nAsa\_ inda\'vo vR^i\_ShTaya\'H pR^ithi\_vImi\'va .
##9.017.02c##  indra\_M somA\'so akSharan ..
##9.017.03a##  atyU\'rmirmatsa\_ro mada\_H soma\'H pa\_vitre\' arShati .
##9.017.03c##  vi\_ghnanrakShA\'Msi deva\_yuH ..
##9.017.04a##  A ka\_lashe\'Shu dhAvati pa\_vitre\_ pari\' Shichyate .
##9.017.04c##  u\_kthairya\_j~neShu\' vardhate ..
##9.017.05a##  ati\_ trI so\'ma rocha\_nA roha\_nna bhrA\'jase\_ diva\'m .
##9.017.05c##  i\_ShNansUrya\_M na cho\'dayaH ..
##9.017.06a##  a\_bhi viprA\' anUShata mU\_rdhanya\_j~nasya\' kA\_rava\'H .
##9.017.06c##  dadhA\'nA\_shchakSha\'si pri\_yam ..
##9.017.07a##  tamu\' tvA vA\_jina\_M naro\' dhI\_bhirviprA\' ava\_syava\'H .
##9.017.07c##  mR^i\_janti\' de\_vatA\'taye ..
##9.017.08a##  madho\_rdhArA\_manu\' kShara tI\_vraH sa\_dhastha\_mAsa\'daH .
##9.017.08c##  chAru\'rR^i\_tAya\' pI\_taye\' ..
##9.018.01a##  pari\' suvA\_no gi\'ri\_ShThAH pa\_vitre\_ somo\' akShAH .
##9.018.01c##  made\'Shu sarva\_dhA a\'si ..
##9.018.02a##  tvaM vipra\_stvaM ka\_virmadhu\_ pra jA\_tamandha\'saH .
##9.018.02c##  made\'Shu sarva\_dhA a\'si ..
##9.018.03a##  tava\_ vishve\' sa\_joSha\'so de\_vAsa\'H pI\_timA\'shata .
##9.018.03c##  made\'Shu sarva\_dhA a\'si ..
##9.018.04a##  A yo vishvA\'ni\_ vAryA\_ vasU\'ni\_ hasta\'yorda\_dhe .
##9.018.04c##  made\'Shu sarva\_dhA a\'si ..
##9.018.05a##  ya i\_me roda\'sI ma\_hI saM mA\_tare\'va\_ doha\'te .
##9.018.05c##  made\'Shu sarva\_dhA a\'si ..
##9.018.06a##  pari\_ yo roda\'sI u\_bhe sa\_dyo vAje\'bhi\_rarSha\'ti .
##9.018.06c##  made\'Shu sarva\_dhA a\'si ..
##9.018.07a##  sa shu\_ShmI ka\_lashe\_ShvA pu\'nA\_no a\'chikradat .
##9.018.07c##  made\'Shu sarva\_dhA a\'si ..
##9.019.01a##  yatso\'ma chi\_tramu\_kthya\'M di\_vyaM pArthi\'va\_M vasu\' .
##9.019.01c##  tanna\'H punA\_na A bha\'ra ..
##9.019.02a##  yu\_vaM hi sthaH sva\'rpatI\_ indra\'shcha soma\_ gopa\'tI .
##9.019.02c##  I\_shA\_nA pi\'pyata\_M dhiya\'H ..
##9.019.03a##  vR^iShA\' punA\_na A\_yuShu\' sta\_naya\_nnadhi\' ba\_rhiShi\' .
##9.019.03c##  hari\_H sanyoni\_mAsa\'dat ..
##9.019.04a##  avA\'vashanta dhI\_tayo\' vR^iSha\_bhasyAdhi\_ reta\'si .
##9.019.04c##  sU\_norva\_tsasya\' mA\_tara\'H ..
##9.019.05a##  ku\_vidvR^i\'Sha\_NyantI\'bhyaH punA\_no garbha\'mA\_dadha\'t .
##9.019.05c##  yAH shu\_kraM du\'ha\_te paya\'H ..
##9.019.06a##  upa\' shikShApata\_sthuSho\' bhi\_yasa\_mA dhe\'hi\_ shatru\'Shu .
##9.019.06c##  pava\'mAna vi\_dA ra\_yim ..
##9.019.07a##  ni shatro\'H soma\_ vR^iShNya\_M ni shuShma\_M ni vaya\'stira .
##9.019.07c##  dU\_re vA\' sa\_to anti\' vA ..
##9.020.01a##  pra ka\_virde\_vavI\'ta\_ye.avyo\_ vAre\'bhirarShati .
##9.020.01c##  sA\_hvAnvishvA\' a\_bhi spR^idha\'H ..
##9.020.02a##  sa hi ShmA\' jari\_tR^ibhya\_ A vAja\_M goma\'nta\_minva\'ti .
##9.020.02c##  pava\'mAnaH saha\_sriNa\'m ..
##9.020.03a##  pari\_ vishvA\'ni\_ cheta\'sA mR^i\_shase\_ pava\'se ma\_tI .
##9.020.03c##  sa na\'H soma\_ shravo\' vidaH ..
##9.020.04a##  a\_bhya\'rSha bR^i\_hadyasho\' ma\_ghava\'dbhyo dhru\_vaM ra\_yim .
##9.020.04c##  iSha\'M sto\_tR^ibhya\_ A bha\'ra ..
##9.020.05a##  tvaM rAje\'va suvra\_to gira\'H so\_mA vi\'veshitha .
##9.020.05c##  pu\_nA\_no va\'hne adbhuta ..
##9.020.06a##  sa vahni\'ra\_psu du\_ShTaro\' mR^i\_jyamA\'no\_ gabha\'styoH .
##9.020.06c##  soma\'shcha\_mUShu\' sIdati ..
##9.020.07a##  krI\_Lurma\_kho na ma\'Mha\_yuH pa\_vitra\'M soma gachChasi .
##9.020.07c##  dadha\'tsto\_tre su\_vIrya\'m ..
##9.021.01a##  e\_te dhA\'va\_ntInda\'va\_H somA\_ indrA\'ya\_ ghR^iShva\'yaH .
##9.021.01c##  ma\_tsa\_rAsa\'H sva\_rvida\'H ..
##9.021.02a##  pra\_vR^i\_Nvanto\' abhi\_yuja\_H suShva\'ye varivo\_vida\'H .
##9.021.02c##  sva\_yaM sto\_tre va\'ya\_skR^ita\'H ..
##9.021.03a##  vR^ithA\_ krILa\'nta\_ inda\'vaH sa\_dhastha\'ma\_bhyeka\_mit .
##9.021.03c##  sindho\'rU\_rmA vya\'kSharan ..
##9.021.04a##  e\_te vishvA\'ni\_ vAryA\_ pava\'mAnAsa Ashata .
##9.021.04c##  hi\_tA na sapta\'yo\_ rathe\' ..
##9.021.05a##  Asmi\'npi\_sha~Nga\'mindavo\_ dadhA\'tA ve\_namA\_dishe\' .
##9.021.05c##  yo a\_smabhya\_marA\'vA ..
##9.021.06a##  R^i\_bhurna rathya\_M nava\_M dadhA\'tA\_ keta\'mA\_dishe\' .
##9.021.06c##  shu\_krAH pa\'vadhva\_marNa\'sA ..
##9.021.07a##  e\_ta u\_ tye a\'vIvasha\_nkAShThA\'M vA\_jino\' akrata .
##9.021.07c##  sa\_taH prAsA\'viShurma\_tim ..
##9.022.01a##  e\_te somA\'sa A\_shavo\_ rathA\' iva\_ pra vA\_jina\'H .
##9.022.01c##  sargA\'H sR^i\_ShTA a\'heShata ..
##9.022.02a##  e\_te vAtA\' ivo\_rava\'H pa\_rjanya\'syeva vR^i\_ShTaya\'H .
##9.022.02c##  a\_gneri\'va bhra\_mA vR^ithA\' ..
##9.022.03a##  e\_te pU\_tA vi\'pa\_shchita\_H somA\'so\_ dadhyA\'shiraH .
##9.022.03c##  vi\_pA vyA\'nashu\_rdhiya\'H ..
##9.022.04a##  e\_te mR^i\_ShTA ama\'rtyAH sasR^i\_vAMso\_ na sha\'shramuH .
##9.022.04c##  iya\'kShantaH pa\_tho raja\'H ..
##9.022.05a##  e\_te pR^i\_ShThAni\_ roda\'sorvipra\_yanto\_ vyA\'nashuH .
##9.022.05c##  u\_tedamu\'tta\_maM raja\'H ..
##9.022.06a##  tantu\'M tanvA\_namu\'tta\_mamanu\' pra\_vata\' Ashata .
##9.022.06c##  u\_tedamu\'tta\_mAyya\'m ..
##9.022.07a##  tvaM so\'ma pa\_Nibhya\_ A vasu\_ gavyA\'ni dhArayaH .
##9.022.07c##  ta\_taM tantu\'machikradaH ..
##9.023.01a##  somA\' asR^igramA\_shavo\_ madho\_rmada\'sya\_ dhAra\'yA .
##9.023.01c##  a\_bhi vishvA\'ni\_ kAvyA\' ..
##9.023.02a##  anu\' pra\_tnAsa\' A\_yava\'H pa\_daM navI\'yo akramuH .
##9.023.02c##  ru\_che ja\'nanta\_ sUrya\'m ..
##9.023.03a##  A pa\'vamAna no bharA\_ryo adA\'shuSho\_ gaya\'m .
##9.023.03c##  kR^i\_dhi pra\_jAva\'tI\_riSha\'H ..
##9.023.04a##  a\_bhi somA\'sa A\_yava\_H pava\'nte\_ madya\_M mada\'m .
##9.023.04c##  a\_bhi kosha\'M madhu\_shchuta\'m ..
##9.023.05a##  somo\' arShati dharNa\_sirdadhA\'na indri\_yaM rasa\'m .
##9.023.05c##  su\_vIro\' abhishasti\_pAH ..
##9.023.06a##  indrA\'ya soma pavase de\_vebhya\'H sadha\_mAdya\'H .
##9.023.06c##  indo\_ vAja\'M siShAsasi ..
##9.023.07a##  a\_sya pI\_tvA madA\'nA\_mindro\' vR^i\_trANya\'pra\_ti .
##9.023.07c##  ja\_ghAna\' ja\_ghana\'chcha\_ nu ..
##9.024.01a##  pra somA\'so adhanviShu\_H pava\'mAnAsa\_ inda\'vaH .
##9.024.01c##  shrI\_NA\_nA a\_psu mR^i\'~njata ..
##9.024.02a##  a\_bhi gAvo\' adhanviShu\_rApo\_ na pra\_vatA\' ya\_tIH .
##9.024.02c##  pu\_nA\_nA indra\'mAshata ..
##9.024.03a##  pra pa\'vamAna dhanvasi\_ somendrA\'ya\_ pAta\'ve .
##9.024.03c##  nR^ibhi\'rya\_to vi nI\'yase ..
##9.024.04a##  tvaM so\'ma nR^i\_mAda\'na\_H pava\'sva charShaNI\_sahe\' .
##9.024.04c##  sasni\_ryo a\'nu\_mAdya\'H ..
##9.024.05a##  indo\_ yadadri\'bhiH su\_taH pa\_vitra\'M pari\_dhAva\'si .
##9.024.05c##  ara\_mindra\'sya\_ dhAmne\' ..
##9.024.06a##  pava\'sva vR^itrahantamo\_kthebhi\'ranu\_mAdya\'H .
##9.024.06c##  shuchi\'H pAva\_ko adbhu\'taH ..
##9.024.07a##  shuchi\'H pAva\_ka u\'chyate\_ soma\'H su\_tasya\_ madhva\'H .
##9.024.07c##  de\_vA\_vIra\'ghashaMsa\_hA ..
##9.025.01a##  pava\'sva dakSha\_sAdha\'no de\_vebhya\'H pI\_taye\' hare .
##9.025.01c##  ma\_rudbhyo\' vA\_yave\_ mada\'H ..
##9.025.02a##  pava\'mAna dhi\_yA hi\_to\_3\_\'.abhi yoni\_M kani\'kradat .
##9.025.02c##  dharma\'NA vA\_yumA vi\'sha ..
##9.025.03a##  saM de\_vaiH sho\'bhate\_ vR^iShA\' ka\_viryonA\_vadhi\' pri\_yaH .
##9.025.03c##  vR^i\_tra\_hA de\'va\_vIta\'maH ..
##9.025.04a##  vishvA\' rU\_pANyA\'vi\_shanpu\'nA\_no yA\'ti harya\_taH .
##9.025.04c##  yatrA\_mR^itA\'sa\_ Asa\'te ..
##9.025.05a##  a\_ru\_Sho ja\_naya\_ngira\_H soma\'H pavata Ayu\_Shak .
##9.025.05c##  indra\_M gachCha\'nka\_vikra\'tuH ..
##9.025.06a##  A pa\'vasva madintama pa\_vitra\_M dhAra\'yA kave .
##9.025.06c##  a\_rkasya\_ yoni\'mA\_sada\'m ..
##9.026.01a##  tama\'mR^ikShanta vA\_jina\'mu\_pasthe\_ adi\'te\_radhi\' .
##9.026.01c##  viprA\'so\_ aNvyA\' dhi\_yA ..
##9.026.02a##  taM gAvo\' a\_bhya\'nUShata sa\_hasra\'dhAra\_makShi\'tam .
##9.026.02c##  indu\'M dha\_rtAra\_mA di\_vaH ..
##9.026.03a##  taM ve\_dhAM me\_dhayA\'hya\_npava\'mAna\_madhi\_ dyavi\' .
##9.026.03c##  dha\_rNa\_siM bhUri\'dhAyasam ..
##9.026.04a##  tama\'hyanbhu\_rijo\'rdhi\_yA sa\_MvasA\'naM vi\_vasva\'taH .
##9.026.04c##  pati\'M vA\_cho adA\'bhyam ..
##9.026.05a##  taM sAnA\_vadhi\' jA\_mayo\_ hari\'M hinva\_ntyadri\'bhiH .
##9.026.05c##  ha\_rya\_taM bhUri\'chakShasam ..
##9.026.06a##  taM tvA\' hinvanti ve\_dhasa\_H pava\'mAna girA\_vR^idha\'m .
##9.026.06c##  inda\_vindrA\'ya matsa\_ram ..
##9.027.01a##  e\_Sha ka\_vira\_bhiShTu\'taH pa\_vitre\_ adhi\' toshate .
##9.027.01c##  pu\_nA\_no ghnannapa\_ sridha\'H ..
##9.027.02a##  e\_Sha indrA\'ya vA\_yave\' sva\_rjitpari\' Shichyate .
##9.027.02c##  pa\_vitre\' dakSha\_sAdha\'naH ..
##9.027.03a##  e\_Sha nR^ibhi\_rvi nI\'yate di\_vo mU\_rdhA vR^iShA\' su\_taH .
##9.027.03c##  somo\_ vane\'Shu vishva\_vit ..
##9.027.04a##  e\_Sha ga\_vyura\'chikrada\_tpava\'mAno hiraNya\_yuH .
##9.027.04c##  indu\'H satrA\_jidastR^i\'taH ..
##9.027.05a##  e\_Sha sUrye\'Na hAsate\_ pava\'mAno\_ adhi\_ dyavi\' .
##9.027.05c##  pa\_vitre\' matsa\_ro mada\'H ..
##9.027.06a##  e\_Sha shu\_Shmya\'siShyadada\_ntari\'kShe\_ vR^iShA\_ hari\'H .
##9.027.06c##  pu\_nA\_na indu\_rindra\_mA ..
##9.028.01a##  e\_Sha vA\_jI hi\_to nR^ibhi\'rvishva\_vinmana\'sa\_spati\'H .
##9.028.01c##  avyo\_ vAra\_M vi dhA\'vati ..
##9.028.02a##  e\_Sha pa\_vitre\' akShara\_tsomo\' de\_vebhya\'H su\_taH .
##9.028.02c##  vishvA\_ dhAmA\'nyAvi\_shan ..
##9.028.03a##  e\_Sha de\_vaH shu\'bhAya\_te.adhi\_ yonA\_vama\'rtyaH .
##9.028.03c##  vR^i\_tra\_hA de\'va\_vIta\'maH ..
##9.028.04a##  e\_Sha vR^iShA\_ kani\'kradadda\_shabhi\'rjA\_mibhi\'rya\_taH .
##9.028.04c##  a\_bhi droNA\'ni dhAvati ..
##9.028.05a##  e\_Sha sUrya\'marochaya\_tpava\'mAno\_ vicha\'rShaNiH .
##9.028.05c##  vishvA\_ dhAmA\'ni vishva\_vit ..
##9.028.06a##  e\_Sha shu\_ShmyadA\'bhya\_H soma\'H punA\_no a\'rShati .
##9.028.06c##  de\_vA\_vIra\'ghashaMsa\_hA ..
##9.029.01a##  prAsya\_ dhArA\' akShara\_nvR^iShNa\'H su\_tasyauja\'sA .
##9.029.01c##  de\_vA.N anu\' pra\_bhUSha\'taH ..
##9.029.02a##  sapti\'M mR^ijanti ve\_dhaso\' gR^i\_Nanta\'H kA\_ravo\' gi\_rA .
##9.029.02c##  jyoti\'rjaj~nA\_namu\_kthya\'m ..
##9.029.03a##  su\_ShahA\' soma\_ tAni\' te punA\_nAya\' prabhUvaso .
##9.029.03c##  vardhA\' samu\_dramu\_kthya\'m ..
##9.029.04a##  vishvA\_ vasU\'ni sa\_Mjaya\_npava\'sva soma\_ dhAra\'yA .
##9.029.04c##  i\_nu dveShA\'Msi sa\_dhrya\'k ..
##9.029.05a##  rakShA\_ su no\_ ara\'ruShaH sva\_nAtsa\'masya\_ kasya\' chit .
##9.029.05c##  ni\_do yatra\' mumu\_chmahe\' ..
##9.029.06a##  endo\_ pArthi\'vaM ra\_yiM di\_vyaM pa\'vasva\_ dhAra\'yA .
##9.029.06c##  dyu\_manta\_M shuShma\_mA bha\'ra ..
##9.030.01a##  pra dhArA\' asya shu\_ShmiNo\_ vR^ithA\' pa\_vitre\' akSharan .
##9.030.01c##  pu\_nA\_no vAcha\'miShyati ..
##9.030.02a##  indu\'rhiyA\_naH so\_tR^ibhi\'rmR^i\_jyamA\'na\_H kani\'kradat .
##9.030.02c##  iya\'rti va\_gnumi\'ndri\_yam ..
##9.030.03a##  A na\_H shuShma\'M nR^i\_ShAhya\'M vI\_rava\'ntaM puru\_spR^iha\'m .
##9.030.03c##  pava\'sva soma\_ dhAra\'yA ..
##9.030.04a##  pra somo\_ ati\_ dhAra\'yA\_ pava\'mAno asiShyadat .
##9.030.04c##  a\_bhi droNA\'nyA\_sada\'m ..
##9.030.05a##  a\_psu tvA\_ madhu\'mattama\_M hari\'M hinva\_ntyadri\'bhiH .
##9.030.05c##  inda\_vindrA\'ya pI\_taye\' ..
##9.030.06a##  su\_notA\_ madhu\'mattama\_M soma\_mindrA\'ya va\_jriNe\' .
##9.030.06c##  chAru\_M shardhA\'ya matsa\_ram ..
##9.031.01a##  pra somA\'saH svA\_dhya1\_\'H pava\'mAnAso akramuH .
##9.031.01c##  ra\_yiM kR^i\'Nvanti\_ cheta\'nam ..
##9.031.02a##  di\_vaspR^i\'thi\_vyA adhi\_ bhave\'ndo dyumna\_vardha\'naH .
##9.031.02c##  bhavA\_ vAjA\'nA\_M pati\'H ..
##9.031.03a##  tubhya\_M vAtA\' abhi\_priya\_stubhya\'marShanti\_ sindha\'vaH .
##9.031.03c##  soma\_ vardha\'nti te\_ maha\'H ..
##9.031.04a##  A pyA\'yasva\_ same\'tu te vi\_shvata\'H soma\_ vR^iShNya\'m .
##9.031.04c##  bhavA\_ vAja\'sya saMga\_the ..
##9.031.05a##  tubhya\_M gAvo\' ghR^i\_taM payo\_ babhro\' dudu\_hre akShi\'tam .
##9.031.05c##  varShi\'ShThe\_ adhi\_ sAna\'vi ..
##9.031.06a##  svA\_yu\_dhasya\' te sa\_to bhuva\'nasya pate va\_yam .
##9.031.06c##  indo\' sakhi\_tvamu\'shmasi ..
##9.032.01a##  pra somA\'so mada\_chyuta\_H shrava\'se no ma\_ghona\'H .
##9.032.01c##  su\_tA vi\_dathe\' akramuH ..
##9.032.02a##  AdI\'M tri\_tasya\_ yoSha\'No\_ hari\'M hinva\_ntyadri\'bhiH .
##9.032.02c##  indu\_mindrA\'ya pI\_taye\' ..
##9.032.03a##  AdI\'M ha\_Mso yathA\' ga\_NaM vishva\'syAvIvashanma\_tim .
##9.032.03c##  atyo\_ na gobhi\'rajyate ..
##9.032.04a##  u\_bhe so\'mAva\_chAka\'shanmR^i\_go na ta\_kto a\'rShasi .
##9.032.04c##  sIda\'nnR^i\_tasya\_ yoni\_mA ..
##9.032.05a##  a\_bhi gAvo\' anUShata\_ yoShA\' jA\_rami\'va pri\_yam .
##9.032.05c##  aga\'nnA\_jiM yathA\' hi\_tam ..
##9.032.06a##  a\_sme dhe\'hi dyu\_madyasho\' ma\_ghava\'dbhyashcha\_ mahya\'M cha .
##9.032.06c##  sa\_niM me\_dhAmu\_ta shrava\'H ..
##9.033.01a##  pra somA\'so vipa\_shchito\_.apAM na ya\'ntyU\_rmaya\'H .
##9.033.01c##  vanA\'ni mahi\_ShA i\'va ..
##9.033.02a##  a\_bhi droNA\'ni ba\_bhrava\'H shu\_krA R^i\_tasya\_ dhAra\'yA .
##9.033.02c##  vAja\_M goma\'ntamakSharan ..
##9.033.03a##  su\_tA indrA\'ya vA\_yave\_ varu\'NAya ma\_rudbhya\'H .
##9.033.03c##  somA\' arShanti\_ viShNa\'ve ..
##9.033.04a##  ti\_sro vAcha\_ udI\'rate\_ gAvo\' mimanti dhe\_nava\'H .
##9.033.04c##  hari\'reti\_ kani\'kradat ..
##9.033.05a##  a\_bhi brahmI\'ranUShata ya\_hvIrR^i\_tasya\' mA\_tara\'H .
##9.033.05c##  ma\_rmR^i\_jyante\' di\_vaH shishu\'m ..
##9.033.06a##  rA\_yaH sa\'mu\_drA.Nshcha\_turo\_.asmabhya\'M soma vi\_shvata\'H .
##9.033.06c##  A pa\'vasva saha\_sriNa\'H ..
##9.034.01a##  pra su\'vA\_no dhAra\'yA\_ tanendu\'rhinvA\_no a\'rShati .
##9.034.01c##  ru\_jaddR^i\_LhA vyoja\'sA ..
##9.034.02a##  su\_ta indrA\'ya vA\_yave\_ varu\'NAya ma\_rudbhya\'H .
##9.034.02c##  somo\' arShati\_ viShNa\'ve ..
##9.034.03a##  vR^iShA\'Na\_M vR^iSha\'bhirya\_taM su\_nvanti\_ soma\_madri\'bhiH .
##9.034.03c##  du\_hanti\_ shakma\'nA\_ paya\'H ..
##9.034.04a##  bhuva\'ttri\_tasya\_ marjyo\_ bhuva\_dindrA\'ya matsa\_raH .
##9.034.04c##  saM rU\_paira\'jyate\_ hari\'H ..
##9.034.05a##  a\_bhImR^i\_tasya\' vi\_ShTapa\'M duha\_te pR^ishni\'mAtaraH .
##9.034.05c##  chAru\' pri\_yata\'maM ha\_viH ..
##9.034.06a##  same\'na\_mahru\'tA i\_mA giro\' arShanti sa\_sruta\'H .
##9.034.06c##  dhe\_nUrvA\_shro a\'vIvashat ..
##9.035.01a##  A na\'H pavasva\_ dhAra\'yA\_ pava\'mAna ra\_yiM pR^i\_thum .
##9.035.01c##  yayA\_ jyoti\'rvi\_dAsi\' naH ..
##9.035.02a##  indo\' samudramI~Nkhaya\_ pava\'sva vishvamejaya .
##9.035.02c##  rA\_yo dha\_rtA na\_ oja\'sA ..
##9.035.03a##  tvayA\' vI\_reNa\' vIravo\_.abhi ShyA\'ma pR^itanya\_taH .
##9.035.03c##  kSharA\' No a\_bhi vArya\'m ..
##9.035.04a##  pra vAja\_mindu\'riShyati\_ siShA\'sanvAja\_sA R^iShi\'H .
##9.035.04c##  vra\_tA vi\'dA\_na Ayu\'dhA ..
##9.035.05a##  taM gI\_rbhirvA\'chamI~Nkha\_yaM pu\'nA\_naM vA\'sayAmasi .
##9.035.05c##  soma\_M jana\'sya\_ gopa\'tim ..
##9.035.06a##  vishvo\_ yasya\' vra\_te jano\' dA\_dhAra\_ dharma\'Na\_spate\'H .
##9.035.06c##  pu\_nA\_nasya\' pra\_bhUva\'soH ..
##9.036.01a##  asa\'rji\_ rathyo\' yathA pa\_vitre\' cha\_mvo\'H su\_taH .
##9.036.01c##  kArShma\'nvA\_jI nya\'kramIt ..
##9.036.02a##  sa vahni\'H soma\_ jAgR^i\'vi\_H pava\'sva deva\_vIrati\' .
##9.036.02c##  a\_bhi kosha\'M madhu\_shchuta\'m ..
##9.036.03a##  sa no\_ jyotI\'MShi pUrvya\_ pava\'mAna\_ vi ro\'chaya .
##9.036.03c##  kratve\_ dakShA\'ya no hinu ..
##9.036.04a##  shu\_mbhamA\'na R^itA\_yubhi\'rmR^i\_jyamA\'no\_ gabha\'styoH .
##9.036.04c##  pava\'te\_ vAre\' a\_vyaye\' ..
##9.036.05a##  sa vishvA\' dA\_shuShe\_ vasu\_ somo\' di\_vyAni\_ pArthi\'vA .
##9.036.05c##  pava\'tA\_mAntari\'kShyA ..
##9.036.06a##  A di\_vaspR^i\_ShThama\'shva\_yurga\'vya\_yuH so\'ma rohasi .
##9.036.06c##  vI\_ra\_yuH sha\'vasaspate ..
##9.037.01a##  sa su\_taH pI\_taye\_ vR^iShA\_ soma\'H pa\_vitre\' arShati .
##9.037.01c##  vi\_ghnanrakShA\'Msi deva\_yuH ..
##9.037.02a##  sa pa\_vitre\' vichakSha\_No hari\'rarShati dharNa\_siH .
##9.037.02c##  a\_bhi yoni\_M kani\'kradat ..
##9.037.03a##  sa vA\_jI ro\'cha\_nA di\_vaH pava\'mAno\_ vi dhA\'vati .
##9.037.03c##  ra\_kSho\_hA vAra\'ma\_vyaya\'m ..
##9.037.04a##  sa tri\_tasyAdhi\_ sAna\'vi\_ pava\'mAno arochayat .
##9.037.04c##  jA\_mibhi\_H sUrya\'M sa\_ha ..
##9.037.05a##  sa vR^i\'tra\_hA vR^iShA\' su\_to va\'rivo\_vidadA\'bhyaH .
##9.037.05c##  somo\_ vAja\'mivAsarat ..
##9.037.06a##  sa de\_vaH ka\_vine\'Shi\_to\_3\_\'.abhi droNA\'ni dhAvati .
##9.037.06c##  indu\_rindrA\'ya ma\_MhanA\' ..
##9.038.01a##  e\_Sha u\_ sya vR^iShA\_ ratho.avyo\_ vAre\'bhirarShati .
##9.038.01c##  gachCha\_nvAja\'M saha\_sriNa\'m ..
##9.038.02a##  e\_taM tri\_tasya\_ yoSha\'No\_ hari\'M hinva\_ntyadri\'bhiH .
##9.038.02c##  indu\_mindrA\'ya pI\_taye\' ..
##9.038.03a##  e\_taM tyaM ha\_rito\_ dasha\' marmR^i\_jyante\' apa\_syuva\'H .
##9.038.03c##  yAbhi\_rmadA\'ya\_ shumbha\'te ..
##9.038.04a##  e\_Sha sya mAnu\'ShI\_ShvA shye\_no na vi\_kShu sI\'dati .
##9.038.04c##  gachCha\'~njA\_ro na yo\_Shita\'m ..
##9.038.05a##  e\_Sha sya madyo\_ raso.ava\' chaShTe di\_vaH shishu\'H .
##9.038.05c##  ya indu\_rvAra\_mAvi\'shat ..
##9.038.06a##  e\_Sha sya pI\_taye\' su\_to hari\'rarShati dharNa\_siH .
##9.038.06c##  kranda\_nyoni\'ma\_bhi pri\_yam ..
##9.039.01a##  A\_shura\'rSha bR^ihanmate\_ pari\' pri\_yeNa\_ dhAmnA\' .
##9.039.01c##  yatra\' de\_vA iti\_ brava\'n ..
##9.039.02a##  pa\_ri\_ShkR^i\_Nvannani\'ShkR^ita\_M janA\'ya yA\_taya\_nniSha\'H .
##9.039.02c##  vR^i\_ShTiM di\_vaH pari\' srava ..
##9.039.03a##  su\_ta e\'ti pa\_vitra\_ A tviShi\_M dadhA\'na\_ oja\'sA .
##9.039.03c##  vi\_chakShA\'No viro\_chaya\'n ..
##9.039.04a##  a\_yaM sa yo di\_vaspari\' raghu\_yAmA\' pa\_vitra\_ A .
##9.039.04c##  sindho\'rU\_rmA vyakSha\'rat ..
##9.039.05a##  A\_vivA\'sanparA\_vato\_ atho\' arvA\_vata\'H su\_taH .
##9.039.05c##  indrA\'ya sichyate\_ madhu\' ..
##9.039.06a##  sa\_mI\_chI\_nA a\'nUShata\_ hari\'M hinva\_ntyadri\'bhiH .
##9.039.06c##  yonA\'vR^i\_tasya\' sIdata ..
##9.040.01a##  pu\_nA\_no a\'kramIda\_bhi vishvA\_ mR^idho\_ vicha\'rShaNiH .
##9.040.01c##  shu\_mbhanti\_ vipra\'M dhI\_tibhi\'H ..
##9.040.02a##  A yoni\'maru\_No ru\'ha\_dgama\_dindra\_M vR^iShA\' su\_taH .
##9.040.02c##  dhru\_ve sada\'si sIdati ..
##9.040.03a##  nU no\' ra\_yiM ma\_hAmi\'ndo\_.asmabhya\'M soma vi\_shvata\'H .
##9.040.03c##  A pa\'vasva saha\_sriNa\'m ..
##9.040.04a##  vishvA\' soma pavamAna dyu\_mnAnI\'nda\_vA bha\'ra .
##9.040.04c##  vi\_dAH sa\'ha\_sriNI\_riSha\'H ..
##9.040.05a##  sa na\'H punA\_na A bha\'ra ra\_yiM sto\_tre su\_vIrya\'m .
##9.040.05c##  ja\_ri\_turva\'rdhayA\_ gira\'H ..
##9.040.06a##  pu\_nA\_na i\'nda\_vA bha\'ra\_ soma\' dvi\_barha\'saM ra\_yim .
##9.040.06c##  vR^iSha\'nnindo na u\_kthya\'m ..
##9.041.01a##  pra ye gAvo\_ na bhUrNa\'yastve\_ShA a\_yAso\_ akra\'muH .
##9.041.01c##  ghnanta\'H kR^i\_ShNAmapa\_ tvacha\'m ..
##9.041.02a##  su\_vi\_tasya\' manAma\_he.ati\_ setu\'M durA\_vya\'m .
##9.041.02c##  sA\_hvAMso\_ dasyu\'mavra\_tam ..
##9.041.03a##  shR^i\_Nve vR^i\_ShTeri\'va sva\_naH pava\'mAnasya shu\_ShmiNa\'H .
##9.041.03c##  chara\'nti vi\_dyuto\' di\_vi ..
##9.041.04a##  A pa\'vasva ma\_hImiSha\_M goma\'dindo\_ hira\'Nyavat .
##9.041.04c##  ashvA\'va\_dvAja\'vatsu\_taH ..
##9.041.05a##  sa pa\'vasva vicharShaNa\_ A ma\_hI roda\'sI pR^iNa .
##9.041.05c##  u\_ShAH sUryo\_ na ra\_shmibhi\'H ..
##9.041.06a##  pari\' NaH sharma\_yantyA\_ dhAra\'yA soma vi\_shvata\'H .
##9.041.06c##  sarA\' ra\_seva\' vi\_ShTapa\'m ..
##9.042.01a##  ja\_naya\'nrocha\_nA di\_vo ja\_naya\'nna\_psu sUrya\'m .
##9.042.01c##  vasA\'no\_ gA a\_po hari\'H ..
##9.042.02a##  e\_Sha pra\_tnena\_ manma\'nA de\_vo de\_vebhya\_spari\' .
##9.042.02c##  dhAra\'yA pavate su\_taH ..
##9.042.03a##  vA\_vR^i\_dhA\_nAya\_ tUrva\'ye\_ pava\'nte\_ vAja\'sAtaye .
##9.042.03c##  somA\'H sa\_hasra\'pAjasaH ..
##9.042.04a##  du\_hA\_naH pra\_tnamitpaya\'H pa\_vitre\_ pari\' Shichyate .
##9.042.04c##  kranda\'nde\_vA.N a\'jIjanat ..
##9.042.05a##  a\_bhi vishvA\'ni\_ vAryA\_bhi de\_vA.N R^i\'tA\_vR^idha\'H .
##9.042.05c##  soma\'H punA\_no a\'rShati ..
##9.042.06a##  goma\'nnaH soma vI\_rava\_dashvA\'va\_dvAja\'vatsu\_taH .
##9.042.06c##  pava\'sva bR^iha\_tIriSha\'H ..
##9.043.01a##  yo atya\' iva mR^i\_jyate\_ gobhi\_rmadA\'ya harya\_taH .
##9.043.01c##  taM gI\_rbhirvA\'sayAmasi ..
##9.043.02a##  taM no\_ vishvA\' ava\_syuvo\_ gira\'H shumbhanti pU\_rvathA\' .
##9.043.02c##  indu\_mindrA\'ya pI\_taye\' ..
##9.043.03a##  pu\_nA\_no yA\'ti harya\_taH somo\' gI\_rbhiH pari\'ShkR^itaH .
##9.043.03c##  vipra\'sya\_ medhyA\'titheH ..
##9.043.04a##  pava\'mAna vi\_dA ra\_yima\_smabhya\'M soma su\_shriya\'m .
##9.043.04c##  indo\' sa\_hasra\'varchasam ..
##9.043.05a##  indu\_ratyo\_ na vA\'ja\_sR^itkani\'kranti pa\_vitra\_ A .
##9.043.05c##  yadakShA\_rati\' deva\_yuH ..
##9.043.06a##  pava\'sva\_ vAja\'sAtaye\_ vipra\'sya gR^iNa\_to vR^i\_dhe .
##9.043.06c##  soma\_ rAsva\' su\_vIrya\'m ..
##9.044.01a##  pra Na\' indo ma\_he tana\' U\_rmiM na bibhra\'darShasi .
##9.044.01c##  a\_bhi de\_vA.N a\_yAsya\'H ..
##9.044.02a##  ma\_tI ju\_ShTo dhi\_yA hi\_taH somo\' hinve parA\_vati\' .
##9.044.02c##  vipra\'sya\_ dhAra\'yA ka\_viH ..
##9.044.03a##  a\_yaM de\_veShu\_ jAgR^i\'viH su\_ta e\'ti pa\_vitra\_ A .
##9.044.03c##  somo\' yAti\_ vicha\'rShaNiH ..
##9.044.04a##  sa na\'H pavasva vAja\_yushcha\'krA\_NashchAru\'madhva\_ram .
##9.044.04c##  ba\_rhiShmA\_.N A vi\'vAsati ..
##9.044.05a##  sa no\_ bhagA\'ya vA\_yave\_ vipra\'vIraH sa\_dAvR^i\'dhaH .
##9.044.05c##  somo\' de\_veShvA ya\'mat ..
##9.044.06a##  sa no\' a\_dya vasu\'ttaye kratu\_vidgA\'tu\_vitta\'maH .
##9.044.06c##  vAja\'M jeShi\_ shravo\' bR^i\_hat ..
##9.045.01a##  sa pa\'vasva\_ madA\'ya\_ kaM nR^i\_chakShA\' de\_vavI\'taye .
##9.045.01c##  inda\_vindrA\'ya pI\_taye\' ..
##9.045.02a##  sa no\' arShA\_bhi dU\_tyaM1\_\' tvamindrA\'ya toshase .
##9.045.02c##  de\_vAnsakhi\'bhya\_ A vara\'m ..
##9.045.03a##  u\_ta tvAma\'ru\_NaM va\_yaM gobhi\'ra~njmo\_ madA\'ya\_ kam .
##9.045.03c##  vi no\' rA\_ye duro\' vR^idhi ..
##9.045.04a##  atyU\' pa\_vitra\'makramIdvA\_jI dhura\_M na yAma\'ni .
##9.045.04c##  indu\'rde\_veShu\' patyate ..
##9.045.05a##  samI\_ sakhA\'yo asvara\_nvane\_ krILa\'nta\_matya\'vim .
##9.045.05c##  indu\'M nA\_vA a\'nUShata ..
##9.045.06a##  tayA\' pavasva\_ dhAra\'yA\_ yayA\' pI\_to vi\_chakSha\'se .
##9.045.06c##  indo\' sto\_tre su\_vIrya\'m ..
##9.046.01a##  asR^i\'grande\_vavI\'ta\_ye.atyA\'sa\_H kR^itvyA\' iva .
##9.046.01c##  kShara\'ntaH parvatA\_vR^idha\'H ..
##9.046.02a##  pari\'ShkR^itAsa\_ inda\'vo\_ yoShe\'va\_ pitryA\'vatI .
##9.046.02c##  vA\_yuM somA\' asR^ikShata ..
##9.046.03a##  e\_te somA\'sa\_ inda\'va\_H praya\'svantashcha\_mU su\_tAH .
##9.046.03c##  indra\'M vardhanti\_ karma\'bhiH ..
##9.046.04a##  A dhA\'vatA suhastyaH shu\_krA gR^i\'bhNIta ma\_nthinA\' .
##9.046.04c##  gobhi\'H shrINIta matsa\_ram ..
##9.046.05a##  sa pa\'vasva dhanaMjaya praya\_ntA rAdha\'so ma\_haH .
##9.046.05c##  a\_smabhya\'M soma gAtu\_vit ..
##9.046.06a##  e\_taM mR^i\'janti\_ marjya\_M pava\'mAna\_M dasha\_ kShipa\'H .
##9.046.06c##  indrA\'ya matsa\_raM mada\'m ..
##9.047.01a##  a\_yA soma\'H sukR^i\_tyayA\' ma\_hashchi\'da\_bhya\'vardhata .
##9.047.01c##  ma\_ndA\_na udvR^i\'ShAyate ..
##9.047.02a##  kR^i\_tAnIda\'sya\_ kartvA\_ cheta\'nte dasyu\_tarha\'NA .
##9.047.02c##  R^i\_NA cha\' dhR^i\_ShNushcha\'yate ..
##9.047.03a##  Atsoma\' indri\_yo raso\_ vajra\'H sahasra\_sA bhu\'vat .
##9.047.03c##  u\_kthaM yada\'sya\_ jAya\'te ..
##9.047.04a##  sva\_yaM ka\_virvi\'dha\_rtari\_ viprA\'ya\_ ratna\'michChati .
##9.047.04c##  yadI\' marmR^i\_jyate\_ dhiya\'H ..
##9.047.05a##  si\_ShA\_satU\' rayI\_NAM vAje\_Shvarva\'tAmiva .
##9.047.05c##  bhare\'Shu ji\_gyuShA\'masi ..
##9.048.01a##  taM tvA\' nR^i\_mNAni\_ bibhra\'taM sa\_dhasthe\'Shu ma\_ho di\_vaH .
##9.048.01c##  chAru\'M sukR^i\_tyaye\'mahe ..
##9.048.02a##  saMvR^i\'ktadhR^iShNumu\_kthya\'M ma\_hAma\'hivrata\_M mada\'m .
##9.048.02c##  sha\_taM puro\' ruru\_kShaNi\'m ..
##9.048.03a##  ata\'stvA ra\_yima\_bhi rAjA\'naM sukrato di\_vaH .
##9.048.03c##  su\_pa\_rNo a\'vya\_thirbha\'rat ..
##9.048.04a##  vishva\'smA\_ itsva\'rdR^i\_she sAdhA\'raNaM raja\_stura\'m .
##9.048.04c##  go\_pAmR^i\_tasya\_ virbha\'rat ..
##9.048.05a##  adhA\' hinvA\_na i\'ndri\_yaM jyAyo\' mahi\_tvamA\'nashe .
##9.048.05c##  a\_bhi\_ShTi\_kR^idvicha\'rShaNiH ..
##9.049.01a##  pava\'sva vR^i\_ShTimA su no\_.apAmU\_rmiM di\_vaspari\' .
##9.049.01c##  a\_ya\_kShmA bR^i\'ha\_tIriSha\'H ..
##9.049.02a##  tayA\' pavasva\_ dhAra\'yA\_ yayA\_ gAva\' i\_hAgama\'n .
##9.049.02c##  janyA\'sa\_ upa\' no gR^i\_ham ..
##9.049.03a##  ghR^i\_taM pa\'vasva\_ dhAra\'yA ya\_j~neShu\' deva\_vIta\'maH .
##9.049.03c##  a\_smabhya\'M vR^i\_ShTimA pa\'va ..
##9.049.04a##  sa na\' U\_rje vya1\_\'vyaya\'M pa\_vitra\'M dhAva\_ dhAra\'yA .
##9.049.04c##  de\_vAsa\'H shR^i\_Nava\_nhi ka\'m ..
##9.049.05a##  pava\'mAno asiShyada\_drakShA\'Msyapa\_ja~Ngha\'nat .
##9.049.05c##  pra\_tna\_vadro\_chaya\_nrucha\'H ..
##9.050.01a##  utte\_ shuShmA\'sa Irate\_ sindho\'rU\_rmeri\'va sva\_naH .
##9.050.01c##  vA\_Nasya\' chodayA pa\_vim ..
##9.050.02a##  pra\_sa\_ve ta\_ udI\'rate ti\_sro vAcho\' makha\_syuva\'H .
##9.050.02c##  yadavya\_ eShi\_ sAna\'vi ..
##9.050.03a##  avyo\_ vAre\_ pari\' pri\_yaM hari\'M hinva\_ntyadri\'bhiH .
##9.050.03c##  pava\'mAnaM madhu\_shchuta\'m ..
##9.050.04a##  A pa\'vasva madintama pa\_vitra\_M dhAra\'yA kave .
##9.050.04c##  a\_rkasya\_ yoni\'mA\_sada\'m ..
##9.050.05a##  sa pa\'vasva madintama\_ gobhi\'ra~njA\_no a\_ktubhi\'H .
##9.050.05c##  inda\_vindrA\'ya pI\_taye\' ..
##9.051.01a##  adhva\'ryo\_ adri\'bhiH su\_taM soma\'M pa\_vitra\_ A sR^i\'ja .
##9.051.01c##  pu\_nI\_hIndrA\'ya\_ pAta\'ve ..
##9.051.02a##  di\_vaH pI\_yUSha\'mutta\_maM soma\_mindrA\'ya va\_jriNe\' .
##9.051.02c##  su\_notA\_ madhu\'mattamam ..
##9.051.03a##  tava\_ tya i\'ndo\_ andha\'so de\_vA madho\_rvya\'shnate .
##9.051.03c##  pava\'mAnasya ma\_ruta\'H ..
##9.051.04a##  tvaM hi so\'ma va\_rdhaya\'nsu\_to madA\'ya\_ bhUrNa\'ye .
##9.051.04c##  vR^iSha\'nsto\_tAra\'mU\_taye\' ..
##9.051.05a##  a\_bhya\'rSha vichakShaNa pa\_vitra\_M dhAra\'yA su\_taH .
##9.051.05c##  a\_bhi vAja\'mu\_ta shrava\'H ..
##9.052.01a##  pari\' dyu\_kShaH sa\_nadra\'yi\_rbhara\_dvAja\'M no\_ andha\'sA .
##9.052.01c##  su\_vA\_no a\'rSha pa\_vitra\_ A ..
##9.052.02a##  tava\' pra\_tnebhi\_radhva\'bhi\_ravyo\_ vAre\_ pari\' pri\_yaH .
##9.052.02c##  sa\_hasra\'dhAro yA\_ttanA\' ..
##9.052.03a##  cha\_rurna yastamI\'~Nkha\_yendo\_ na dAna\'mI~Nkhaya .
##9.052.03c##  va\_dhairva\'dhasnavI~Nkhaya ..
##9.052.04a##  ni shuShma\'mindaveShA\_M puru\'hUta\_ janA\'nAm .
##9.052.04c##  yo a\_smA.N A\_dide\'shati ..
##9.052.05a##  sha\_taM na\' inda U\_tibhi\'H sa\_hasra\'M vA\_ shuchI\'nAm .
##9.052.05c##  pava\'sva maMha\_yadra\'yiH ..
##9.053.01a##  utte\_ shuShmA\'so asthU\_ rakSho\' bhi\_ndanto\' adrivaH .
##9.053.01c##  nu\_dasva\_ yAH pa\'ri\_spR^idha\'H ..
##9.053.02a##  a\_yA ni\'ja\_ghniroja\'sA rathasa\_Mge dhane\' hi\_te .
##9.053.02c##  stavA\_ abi\'bhyuShA hR^i\_dA ..
##9.053.03a##  asya\' vra\_tAni\_ nAdhR^iShe\_ pava\'mAnasya dU\_DhyA\' .
##9.053.03c##  ru\_ja yastvA\' pR^ita\_nyati\' ..
##9.053.04a##  taM hi\'nvanti mada\_chyuta\_M hari\'M na\_dIShu\' vA\_jina\'m .
##9.053.04c##  indu\_mindrA\'ya matsa\_ram ..
##9.054.01a##  a\_sya pra\_tnAmanu\_ dyuta\'M shu\_kraM du\'duhre\_ ahra\'yaH .
##9.054.01c##  paya\'H sahasra\_sAmR^iShi\'m ..
##9.054.02a##  a\_yaM sUrya\' ivopa\_dR^iga\_yaM sarA\'Msi dhAvati .
##9.054.02c##  sa\_pta pra\_vata\_ A diva\'m ..
##9.054.03a##  a\_yaM vishvA\'ni tiShThati punA\_no bhuva\'no\_pari\' .
##9.054.03c##  somo\' de\_vo na sUrya\'H ..
##9.054.04a##  pari\' No de\_vavI\'taye\_ vAjA\'.N arShasi\_ goma\'taH .
##9.054.04c##  pu\_nA\_na i\'ndavindra\_yuH ..
##9.055.01a##  yava\'MyavaM no\_ andha\'sA pu\_ShTampu\'ShTa\_M pari\' srava .
##9.055.01c##  soma\_ vishvA\' cha\_ saubha\'gA ..
##9.055.02a##  indo\_ yathA\_ tava\_ stavo\_ yathA\' te jA\_tamandha\'saH .
##9.055.02c##  ni ba\_rhiShi\' pri\_ye sa\'daH ..
##9.055.03a##  u\_ta no\' go\_vida\'shva\_vitpava\'sva so\_mAndha\'sA .
##9.055.03c##  ma\_kShUta\'mebhi\_raha\'bhiH ..
##9.055.04a##  yo ji\_nAti\_ na jIya\'te\_ hanti\_ shatru\'ma\_bhItya\' .
##9.055.04c##  sa pa\'vasva sahasrajit ..
##9.056.01a##  pari\_ soma\' R^i\_taM bR^i\_hadA\_shuH pa\_vitre\' arShati .
##9.056.01c##  vi\_ghnanrakShA\'Msi deva\_yuH ..
##9.056.02a##  yatsomo\_ vAja\_marSha\'ti sha\_taM dhArA\' apa\_syuva\'H .
##9.056.02c##  indra\'sya sa\_khyamA\'vi\_shan ..
##9.056.03a##  a\_bhi tvA\_ yoSha\'No\_ dasha\' jA\_raM na ka\_nyA\'nUShata .
##9.056.03c##  mR^i\_jyase\' soma sA\_taye\' ..
##9.056.04a##  tvamindrA\'ya\_ viShNa\'ve svA\_duri\'ndo\_ pari\' srava .
##9.056.04c##  nR^Insto\_tR^InpA\_hyaMha\'saH ..
##9.057.01a##  pra te\_ dhArA\' asa\_shchato\' di\_vo na ya\'nti vR^i\_ShTaya\'H .
##9.057.01c##  achChA\_ vAja\'M saha\_sriNa\'m ..
##9.057.02a##  a\_bhi pri\_yANi\_ kAvyA\_ vishvA\_ chakShA\'No arShati .
##9.057.02c##  hari\'stu~njA\_na Ayu\'dhA ..
##9.057.03a##  sa ma\'rmR^ijA\_na A\_yubhi\_ribho\_ rAje\'va suvra\_taH .
##9.057.03c##  shye\_no na vaMsu\' ShIdati ..
##9.057.04a##  sa no\_ vishvA\' di\_vo vasU\_to pR^i\'thi\_vyA adhi\' .
##9.057.04c##  pu\_nA\_na i\'nda\_vA bha\'ra ..
##9.058.01a##  tara\_tsa ma\_ndI dhA\'vati\_ dhArA\' su\_tasyAndha\'saH .
##9.058.01c##  tara\_tsa ma\_ndI dhA\'vati ..
##9.058.02a##  u\_srA ve\'da\_ vasU\'nA\_M marta\'sya de\_vyava\'saH .
##9.058.02c##  tara\_tsa ma\_ndI dhA\'vati ..
##9.058.03a##  dhva\_srayo\'H puru\_Shantyo\_rA sa\_hasrA\'Ni dadmahe .
##9.058.03c##  tara\_tsa ma\_ndI dhA\'vati ..
##9.058.04a##  A yayo\'stri\_Mshata\_M tanA\' sa\_hasrA\'Ni cha\_ dadma\'he .
##9.058.04c##  tara\_tsa ma\_ndI dhA\'vati ..
##9.059.01a##  pava\'sva go\_jida\'shva\_jidvi\'shva\_jitso\'ma raNya\_jit .
##9.059.01c##  pra\_jAva\_dratna\_mA bha\'ra ..
##9.059.02a##  pava\'svA\_dbhyo adA\'bhya\_H pava\_svauSha\'dhIbhyaH .
##9.059.02c##  pava\'sva dhi\_ShaNA\'bhyaH ..
##9.059.03a##  tvaM so\'ma\_ pava\'mAno\_ vishvA\'ni duri\_tA ta\'ra .
##9.059.03c##  ka\_viH sI\'da\_ ni ba\_rhiShi\' ..
##9.059.04a##  pava\'mAna\_ sva\'rvido\_ jAya\'mAno.abhavo ma\_hAn .
##9.059.04c##  indo\_ vishvA\'.N a\_bhIda\'si ..
##9.060.01a##  pra gA\'ya\_treNa\' gAyata\_ pava\'mAna\_M vicha\'rShaNim .
##9.060.01c##  indu\'M sa\_hasra\'chakShasam ..
##9.060.02a##  taM tvA\' sa\_hasra\'chakShasa\_matho\' sa\_hasra\'bharNasam .
##9.060.02c##  ati\_ vAra\'mapAviShuH ..
##9.060.03a##  ati\_ vArA\_npava\'mAno asiShyadatka\_lashA\'.N a\_bhi dhA\'vati .
##9.060.03c##  indra\'sya\_ hArdyA\'vi\_shan ..
##9.060.04a##  indra\'sya soma\_ rAdha\'se\_ shaM pa\'vasva vicharShaNe .
##9.060.04c##  pra\_jAva\_dreta\_ A bha\'ra ..
##9.061.01a##  a\_yA vI\_tI pari\' srava\_ yasta\' indo\_ made\_ShvA .
##9.061.01c##  a\_vAha\'nnava\_tIrnava\' ..
##9.061.02a##  pura\'H sa\_dya i\_tthAdhi\'ye\_ divo\'dAsAya\_ shamba\'ram .
##9.061.02c##  adha\_ tyaM tu\_rvasha\_M yadu\'m ..
##9.061.03a##  pari\' No\_ ashva\'mashva\_vidgoma\'dindo\_ hira\'Nyavat .
##9.061.03c##  kSharA\' saha\_sriNI\_riSha\'H ..
##9.061.04a##  pava\'mAnasya te va\_yaM pa\_vitra\'mabhyunda\_taH .
##9.061.04c##  sa\_khi\_tvamA vR^i\'NImahe ..
##9.061.05a##  ye te\' pa\_vitra\'mU\_rmayo\'.abhi\_kShara\'nti\_ dhAra\'yA .
##9.061.05c##  tebhi\'rnaH soma mR^iLaya ..
##9.061.06a##  sa na\'H punA\_na A bha\'ra ra\_yiM vI\_rava\'tI\_miSha\'m .
##9.061.06c##  IshA\'naH soma vi\_shvata\'H ..
##9.061.07a##  e\_tamu\_ tyaM dasha\_ kShipo\' mR^i\_janti\_ sindhu\'mAtaram .
##9.061.07c##  samA\'di\_tyebhi\'rakhyata ..
##9.061.08a##  samindre\'No\_ta vA\_yunA\' su\_ta e\'ti pa\_vitra\_ A .
##9.061.08c##  saM sUrya\'sya ra\_shmibhi\'H ..
##9.061.09a##  sa no\_ bhagA\'ya vA\_yave\' pU\_ShNe pa\'vasva\_ madhu\'mAn .
##9.061.09c##  chAru\'rmi\_tre varu\'Ne cha ..
##9.061.10a##  u\_chchA te\' jA\_tamandha\'so di\_vi ShadbhUmyA da\'de .
##9.061.10c##  u\_graM sharma\_ mahi\_ shrava\'H ..
##9.061.11a##  e\_nA vishvA\'nya\_rya A dyu\_mnAni\_ mAnu\'ShANAm .
##9.061.11c##  siShA\'santo vanAmahe ..
##9.061.12a##  sa na\_ indrA\'ya\_ yajya\'ve\_ varu\'NAya ma\_rudbhya\'H .
##9.061.12c##  va\_ri\_vo\_vitpari\' srava ..
##9.061.13a##  upo\_ Shu jA\_tama\_ptura\_M gobhi\'rbha\_~NgaM pari\'ShkR^itam .
##9.061.13c##  indu\'M de\_vA a\'yAsiShuH ..
##9.061.14a##  tamidva\'rdhantu no\_ giro\' va\_tsaM sa\_Mshishva\'rIriva .
##9.061.14c##  ya indra\'sya hR^ida\_Msani\'H ..
##9.061.15a##  arShA\' NaH soma\_ shaM gave\' dhu\_kShasva\' pi\_pyuShI\_miSha\'m .
##9.061.15c##  vardhA\' samu\_dramu\_kthya\'m ..
##9.061.16a##  pava\'mAno ajIjanaddi\_vashchi\_traM na ta\'nya\_tum .
##9.061.16c##  jyoti\'rvaishvAna\_raM bR^i\_hat ..
##9.061.17a##  pava\'mAnasya te\_ raso\_ mado\' rAjannaduchChu\_naH .
##9.061.17c##  vi vAra\_mavya\'marShati ..
##9.061.18a##  pava\'mAna\_ rasa\_stava\_ dakSho\_ vi rA\'jati dyu\_mAn .
##9.061.18c##  jyoti\_rvishva\_M sva\'rdR^i\_she ..
##9.061.19a##  yaste\_ mado\_ vare\'Nya\_stenA\' pava\_svAndha\'sA .
##9.061.19c##  de\_vA\_vIra\'ghashaMsa\_hA ..
##9.061.20a##  jaghni\'rvR^i\_trama\'mi\_triya\_M sasni\_rvAja\'M di\_vedi\'ve .
##9.061.20c##  go\_ShA u\' ashva\_sA a\'si ..
##9.061.21a##  sammi\'shlo aru\_Sho bha\'va sUpa\_sthAbhi\_rna dhe\_nubhi\'H .
##9.061.21c##  sIda\'~nChye\_no na yoni\_mA ..
##9.061.22a##  sa pa\'vasva\_ ya Avi\_thendra\'M vR^i\_trAya\_ hanta\'ve .
##9.061.22c##  va\_vri\_vAMsa\'M ma\_hIra\_paH ..
##9.061.23a##  su\_vIrA\'so va\_yaM dhanA\_ jaye\'ma soma mIDhvaH .
##9.061.23c##  pu\_nA\_no va\'rdha no\_ gira\'H ..
##9.061.24a##  tvotA\'sa\_stavAva\'sA\_ syAma\' va\_nvanta\' A\_mura\'H .
##9.061.24c##  soma\' vra\_teShu\' jAgR^ihi ..
##9.061.25a##  a\_pa\_ghnanpa\'vate\_ mR^idho.apa\_ somo\_ arA\'vNaH .
##9.061.25c##  gachCha\_nnindra\'sya niShkR^i\_tam ..
##9.061.26a##  ma\_ho no\' rA\_ya A bha\'ra\_ pava\'mAna ja\_hI mR^idha\'H .
##9.061.26c##  rAsve\'ndo vI\_rava\_dyasha\'H ..
##9.061.27a##  na tvA\' sha\_taM cha\_na hruto\_ rAdho\_ ditsa\'nta\_mA mi\'nan .
##9.061.27c##  yatpu\'nA\_no ma\'kha\_syase\' ..
##9.061.28a##  pava\'svendo\_ vR^iShA\' su\_taH kR^i\_dhI no\' ya\_shaso\_ jane\' .
##9.061.28c##  vishvA\_ apa\_ dviSho\' jahi ..
##9.061.29a##  asya\' te sa\_khye va\_yaM tave\'ndo dyu\_mna u\'tta\_me .
##9.061.29c##  sA\_sa\_hyAma\' pR^itanya\_taH ..
##9.061.30a##  yA te\' bhI\_mAnyAyu\'dhA ti\_gmAni\_ santi\_ dhUrva\'Ne .
##9.061.30c##  rakShA\' samasya no ni\_daH ..
##9.062.01a##  e\_te a\'sR^igra\_minda\'vasti\_raH pa\_vitra\'mA\_shava\'H .
##9.062.01c##  vishvA\'nya\_bhi saubha\'gA ..
##9.062.02a##  vi\_ghnanto\' duri\_tA pu\_ru su\_gA to\_kAya\' vA\_jina\'H .
##9.062.02c##  tanA\' kR^i\_Nvanto\_ arva\'te ..
##9.062.03a##  kR^i\_Nvanto\_ vari\'vo\_ gave\_.abhya\'rShanti suShTu\_tim .
##9.062.03c##  iLA\'ma\_smabhya\'M sa\_Myata\'m ..
##9.062.04a##  asA\'vya\_MshurmadA\'yA\_psu dakSho\' giri\_ShThAH .
##9.062.04c##  shye\_no na yoni\_mAsa\'dat ..
##9.062.05a##  shu\_bhramandho\' de\_vavA\'tama\_psu dhU\_to nR^ibhi\'H su\_taH .
##9.062.05c##  svada\'nti\_ gAva\_H payo\'bhiH ..
##9.062.06a##  AdI\_mashva\_M na hetA\_ro.ashU\'shubhanna\_mR^itA\'ya .
##9.062.06c##  madhvo\_ rasa\'M sadha\_mAde\' ..
##9.062.07a##  yAste\_ dhArA\' madhu\_shchuto.asR^i\'graminda U\_taye\' .
##9.062.07c##  tAbhi\'H pa\_vitra\_mAsa\'daH ..
##9.062.08a##  so a\_rShendrA\'ya pI\_taye\' ti\_ro romA\'Nya\_vyayA\' .
##9.062.08c##  sIda\_nyonA\_ vane\_ShvA ..
##9.062.09a##  tvami\'ndo\_ pari\' srava\_ svAdi\'ShTho\_ a~Ngi\'robhyaH .
##9.062.09c##  va\_ri\_vo\_vidghR^i\_taM paya\'H ..
##9.062.10a##  a\_yaM vicha\'rShaNirhi\_taH pava\'mAna\_H sa che\'tati .
##9.062.10c##  hi\_nvA\_na Apya\'M bR^i\_hat ..
##9.062.11a##  e\_Sha vR^iShA\_ vR^iSha\'vrata\_H pava\'mAno ashasti\_hA .
##9.062.11c##  kara\_dvasU\'ni dA\_shuShe\' ..
##9.062.12a##  A pa\'vasva saha\_sriNa\'M ra\_yiM goma\'ntama\_shvina\'m .
##9.062.12c##  pu\_ru\_shcha\_ndraM pu\'ru\_spR^iha\'m ..
##9.062.13a##  e\_Sha sya pari\' Shichyate marmR^i\_jyamA\'na A\_yubhi\'H .
##9.062.13c##  u\_ru\_gA\_yaH ka\_vikra\'tuH ..
##9.062.14a##  sa\_hasro\'tiH sha\_tAma\'gho vi\_mAno\_ raja\'saH ka\_viH .
##9.062.14c##  indrA\'ya pavate\_ mada\'H ..
##9.062.15a##  gi\_rA jA\_ta i\_ha stu\_ta indu\_rindrA\'ya dhIyate .
##9.062.15c##  viryonA\' vasa\_tAvi\'va ..
##9.062.16a##  pava\'mAnaH su\_to nR^ibhi\_H somo\_ vAja\'mivAsarat .
##9.062.16c##  cha\_mUShu\_ shakma\'nA\_sada\'m ..
##9.062.17a##  taM tri\'pR^i\_ShThe tri\'vandhu\_re rathe\' yu~njanti\_ yAta\'ve .
##9.062.17c##  R^iShI\'NAM sa\_pta dhI\_tibhi\'H ..
##9.062.18a##  taM so\'tAro dhana\_spR^ita\'mA\_shuM vAjA\'ya\_ yAta\'ve .
##9.062.18c##  hari\'M hinota vA\_jina\'m ..
##9.062.19a##  A\_vi\_shanka\_lasha\'M su\_to vishvA\_ arSha\'nna\_bhi shriya\'H .
##9.062.19c##  shUro\_ na goShu\' tiShThati ..
##9.062.20a##  A ta\' indo\_ madA\'ya\_ kaM payo\' duhantyA\_yava\'H .
##9.062.20c##  de\_vA de\_vebhyo\_ madhu\' ..
##9.062.21a##  A na\_H soma\'M pa\_vitra\_ A sR^i\_jatA\_ madhu\'mattamam .
##9.062.21c##  de\_vebhyo\' deva\_shrutta\'mam ..
##9.062.22a##  e\_te somA\' asR^ikShata gR^iNA\_nAH shrava\'se ma\_he .
##9.062.22c##  ma\_dinta\'masya\_ dhAra\'yA ..
##9.062.23a##  a\_bhi gavyA\'ni vI\_taye\' nR^i\_mNA pu\'nA\_no a\'rShasi .
##9.062.23c##  sa\_nadvA\'ja\_H pari\' srava ..
##9.062.24a##  u\_ta no\_ goma\'tI\_riSho\_ vishvA\' arSha pari\_ShTubha\'H .
##9.062.24c##  gR^i\_NA\_no ja\_mada\'gninA ..
##9.062.25a##  pava\'sva vA\_cho a\'gri\_yaH soma\' chi\_trAbhi\'rU\_tibhi\'H .
##9.062.25c##  a\_bhi vishvA\'ni\_ kAvyA\' ..
##9.062.26a##  tvaM sa\'mu\_driyA\' a\_po\'.agri\_yo vAcha\' I\_raya\'n .
##9.062.26c##  pava\'sva vishvamejaya ..
##9.062.27a##  tubhye\_mA bhuva\'nA kave mahi\_mne so\'ma tasthire .
##9.062.27c##  tubhya\'marShanti\_ sindha\'vaH ..
##9.062.28a##  pra te\' di\_vo na vR^i\_ShTayo\_ dhArA\' yantyasa\_shchata\'H .
##9.062.28c##  a\_bhi shu\_krAmu\'pa\_stira\'m ..
##9.062.29a##  indrA\_yendu\'M punItano\_graM dakShA\'ya\_ sAdha\'nam .
##9.062.29c##  I\_shA\_naM vI\_tirA\'dhasam ..
##9.062.30a##  pava\'mAna R^i\_taH ka\_viH soma\'H pa\_vitra\_mAsa\'dat .
##9.062.30c##  dadha\'tsto\_tre su\_vIrya\'m ..
##9.063.01a##  A pa\'vasva saha\_sriNa\'M ra\_yiM so\'ma su\_vIrya\'m .
##9.063.01c##  a\_sme shravA\'Msi dhAraya ..
##9.063.02a##  iSha\_mUrja\'M cha pinvasa\_ indrA\'ya matsa\_rinta\'maH .
##9.063.02c##  cha\_mUShvA ni ShI\'dasi ..
##9.063.03a##  su\_ta indrA\'ya\_ viShNa\'ve\_ soma\'H ka\_lashe\' akSharat .
##9.063.03c##  madhu\'mA.N astu vA\_yave\' ..
##9.063.04a##  e\_te a\'sR^igramA\_shavo.ati\_ hvarA\'Msi ba\_bhrava\'H .
##9.063.04c##  somA\' R^i\_tasya\_ dhAra\'yA ..
##9.063.05a##  indra\_M vardha\'nto a\_ptura\'H kR^i\_Nvanto\_ vishva\_mArya\'m .
##9.063.05c##  a\_pa\_ghnanto\_ arA\'vNaH ..
##9.063.06a##  su\_tA anu\_ svamA rajo\_.abhya\'rShanti ba\_bhrava\'H .
##9.063.06c##  indra\_M gachCha\'nta\_ inda\'vaH ..
##9.063.07a##  a\_yA pa\'vasva\_ dhAra\'yA\_ yayA\_ sUrya\_maro\'chayaH .
##9.063.07c##  hi\_nvA\_no mAnu\'ShIra\_paH ..
##9.063.08a##  ayu\'kta\_ sUra\_ eta\'sha\_M pava\'mAno ma\_nAvadhi\' .
##9.063.08c##  a\_ntari\'kSheNa\_ yAta\'ve ..
##9.063.09a##  u\_ta tyA ha\_rito\_ dasha\_ sUro\' ayukta\_ yAta\'ve .
##9.063.09c##  indu\_rindra\_ iti\' bru\_van ..
##9.063.10a##  parI\_to vA\_yave\' su\_taM gira\_ indrA\'ya matsa\_ram .
##9.063.10c##  avyo\_ vAre\'Shu si~nchata ..
##9.063.11a##  pava\'mAna vi\_dA ra\_yima\_smabhya\'M soma du\_ShTara\'m .
##9.063.11c##  yo dU\_NAsho\' vanuShya\_tA ..
##9.063.12a##  a\_bhya\'rSha saha\_sriNa\'M ra\_yiM goma\'ntama\_shvina\'m .
##9.063.12c##  a\_bhi vAja\'mu\_ta shrava\'H ..
##9.063.13a##  somo\' de\_vo na sUryo.adri\'bhiH pavate su\_taH .
##9.063.13c##  dadhA\'naH ka\_lashe\_ rasa\'m ..
##9.063.14a##  e\_te dhAmA\_nyAryA\' shu\_krA R^i\_tasya\_ dhAra\'yA .
##9.063.14c##  vAja\_M goma\'ntamakSharan ..
##9.063.15a##  su\_tA indrA\'ya va\_jriNe\_ somA\'so\_ dadhyA\'shiraH .
##9.063.15c##  pa\_vitra\_matya\'kSharan ..
##9.063.16a##  pra so\'ma\_ madhu\'mattamo rA\_ye a\'rSha pa\_vitra\_ A .
##9.063.16c##  mado\_ yo de\'va\_vIta\'maH ..
##9.063.17a##  tamI\' mR^ijantyA\_yavo\_ hari\'M na\_dIShu\' vA\_jina\'m .
##9.063.17c##  indu\_mindrA\'ya matsa\_ram ..
##9.063.18a##  A pa\'vasva\_ hira\'Nyava\_dashvA\'vatsoma vI\_rava\'t .
##9.063.18c##  vAja\_M goma\'nta\_mA bha\'ra ..
##9.063.19a##  pari\_ vAje\_ na vA\'ja\_yumavyo\_ vAre\'Shu si~nchata .
##9.063.19c##  indrA\'ya\_ madhu\'mattamam ..
##9.063.20a##  ka\_viM mR^i\'janti\_ marjya\'M dhI\_bhirviprA\' ava\_syava\'H .
##9.063.20c##  vR^iShA\_ kani\'kradarShati ..
##9.063.21a##  vR^iSha\'NaM dhI\_bhira\_ptura\_M soma\'mR^i\_tasya\_ dhAra\'yA .
##9.063.21c##  ma\_tI viprA\_H sama\'svaran ..
##9.063.22a##  pava\'sva devAyu\_Shagindra\'M gachChatu te\_ mada\'H .
##9.063.22c##  vA\_yumA ro\'ha\_ dharma\'NA ..
##9.063.23a##  pava\'mAna\_ ni to\'shase ra\_yiM so\'ma shra\_vAyya\'m .
##9.063.23c##  pri\_yaH sa\'mu\_dramA vi\'sha ..
##9.063.24a##  a\_pa\_ghnanpa\'vase\_ mR^idha\'H kratu\_vitso\'ma matsa\_raH .
##9.063.24c##  nu\_dasvAde\'vayu\_M jana\'m ..
##9.063.25a##  pava\'mAnA asR^ikShata\_ somA\'H shu\_krAsa\_ inda\'vaH .
##9.063.25c##  a\_bhi vishvA\'ni\_ kAvyA\' ..
##9.063.26a##  pava\'mAnAsa A\_shava\'H shu\_bhrA a\'sR^igra\_minda\'vaH .
##9.063.26c##  ghnanto\_ vishvA\_ apa\_ dviSha\'H ..
##9.063.27a##  pava\'mAnA di\_vasparya\_ntari\'kShAdasR^ikShata .
##9.063.27c##  pR^i\_thi\_vyA adhi\_ sAna\'vi ..
##9.063.28a##  pu\_nA\_naH so\'ma\_ dhAra\_yendo\_ vishvA\_ apa\_ sridha\'H .
##9.063.28c##  ja\_hi rakShA\'Msi sukrato ..
##9.063.29a##  a\_pa\_ghnanso\'ma ra\_kShaso\_.abhya\'rSha\_ kani\'kradat .
##9.063.29c##  dyu\_manta\_M shuShma\'mutta\_mam ..
##9.063.30a##  a\_sme vasU\'ni dhAraya\_ soma\' di\_vyAni\_ pArthi\'vA .
##9.063.30c##  indo\_ vishvA\'ni\_ vAryA\' ..
##9.064.01a##  vR^iShA\' soma dyu\_mA.N a\'si\_ vR^iShA\' deva\_ vR^iSha\'vrataH .
##9.064.01c##  vR^iShA\_ dharmA\'Ni dadhiShe ..
##9.064.02a##  vR^iShNa\'ste\_ vR^iShNya\_M shavo\_ vR^iShA\_ vana\_M vR^iShA\_ mada\'H .
##9.064.02c##  sa\_tyaM vR^i\'Sha\_nvR^iSheda\'si ..
##9.064.03a##  ashvo\_ na cha\'krado\_ vR^iShA\_ saM gA i\'ndo\_ samarva\'taH .
##9.064.03c##  vi no\' rA\_ye duro\' vR^idhi ..
##9.064.04a##  asR^i\'kShata\_ pra vA\_jino\' ga\_vyA somA\'so ashva\_yA .
##9.064.04c##  shu\_krAso\' vIra\_yAshava\'H ..
##9.064.05a##  shu\_mbhamA\'nA R^itA\_yubhi\'rmR^i\_jyamA\'nA\_ gabha\'styoH .
##9.064.05c##  pava\'nte\_ vAre\' a\_vyaye\' ..
##9.064.06a##  te vishvA\' dA\_shuShe\_ vasu\_ somA\' di\_vyAni\_ pArthi\'vA .
##9.064.06c##  pava\'ntA\_mAntari\'kShyA ..
##9.064.07a##  pava\'mAnasya vishvavi\_tpra te\_ sargA\' asR^ikShata .
##9.064.07c##  sUrya\'syeva\_ na ra\_shmaya\'H ..
##9.064.08a##  ke\_tuM kR^i\_Nvandi\_vaspari\_ vishvA\' rU\_pAbhya\'rShasi .
##9.064.08c##  sa\_mu\_draH so\'ma pinvase ..
##9.064.09a##  hi\_nvA\_no vAcha\'miShyasi\_ pava\'mAna\_ vidha\'rmaNi .
##9.064.09c##  akrA\'nde\_vo na sUrya\'H ..
##9.064.10a##  indu\'H paviShTa\_ cheta\'naH pri\_yaH ka\'vI\_nAM ma\_tI .
##9.064.10c##  sR^i\_jadashva\'M ra\_thIri\'va ..
##9.064.11a##  U\_rmiryaste\' pa\_vitra\_ A de\'vA\_vIH pa\_ryakSha\'rat .
##9.064.11c##  sIda\'nnR^i\_tasya\_ yoni\_mA ..
##9.064.12a##  sa no\' arSha pa\_vitra\_ A mado\_ yo de\'va\_vIta\'maH .
##9.064.12c##  inda\_vindrA\'ya pI\_taye\' ..
##9.064.13a##  i\_She pa\'vasva\_ dhAra\'yA mR^i\_jyamA\'no manI\_Shibhi\'H .
##9.064.13c##  indo\' ru\_chAbhi gA i\'hi ..
##9.064.14a##  pu\_nA\_no vari\'vaskR^i\_dhyUrja\_M janA\'ya girvaNaH .
##9.064.14c##  hare\' sR^ijA\_na A\_shira\'m ..
##9.064.15a##  pu\_nA\_no de\_vavI\'taya\_ indra\'sya yAhi niShkR^i\_tam .
##9.064.15c##  dyu\_tA\_no vA\_jibhi\'rya\_taH ..
##9.064.16a##  pra hi\'nvA\_nAsa\_ inda\_vo.achChA\' samu\_dramA\_shava\'H .
##9.064.16c##  dhi\_yA jU\_tA a\'sR^ikShata ..
##9.064.17a##  ma\_rmR^i\_jA\_nAsa\' A\_yavo\_ vR^ithA\' samu\_draminda\'vaH .
##9.064.17c##  agma\'nnR^i\_tasya\_ yoni\_mA ..
##9.064.18a##  pari\' No yAhyasma\_yurvishvA\_ vasU\_nyoja\'sA .
##9.064.18c##  pA\_hi na\_H sharma\' vI\_rava\'t ..
##9.064.19a##  mimA\'ti\_ vahni\_reta\'shaH pa\_daM yu\'jA\_na R^ikva\'bhiH .
##9.064.19c##  pra yatsa\'mu\_dra Ahi\'taH ..
##9.064.20a##  A yadyoni\'M hira\_Nyaya\'mA\_shurR^i\_tasya\_ sIda\'ti .
##9.064.20c##  jahA\_tyapra\'chetasaH ..
##9.064.21a##  a\_bhi ve\_nA a\'nUSha\_teya\'kShanti\_ prache\'tasaH .
##9.064.21c##  majja\_ntyavi\'chetasaH ..
##9.064.22a##  indrA\'yendo ma\_rutva\'te\_ pava\'sva\_ madhu\'mattamaH .
##9.064.22c##  R^i\_tasya\_ yoni\'mA\_sada\'m ..
##9.064.23a##  taM tvA\_ viprA\' vacho\_vida\_H pari\' ShkR^iNvanti ve\_dhasa\'H .
##9.064.23c##  saM tvA\' mR^ijantyA\_yava\'H ..
##9.064.24a##  rasa\'M te mi\_tro a\'rya\_mA piba\'nti\_ varu\'NaH kave .
##9.064.24c##  pava\'mAnasya ma\_ruta\'H ..
##9.064.25a##  tvaM so\'ma vipa\_shchita\'M punA\_no vAcha\'miShyasi .
##9.064.25c##  indo\' sa\_hasra\'bharNasam ..
##9.064.26a##  u\_to sa\_hasra\'bharNasa\_M vAcha\'M soma makha\_syuva\'m .
##9.064.26c##  pu\_nA\_na i\'nda\_vA bha\'ra ..
##9.064.27a##  pu\_nA\_na i\'ndaveShA\_M puru\'hUta\_ janA\'nAm .
##9.064.27c##  pri\_yaH sa\'mu\_dramA vi\'sha ..
##9.064.28a##  davi\'dyutatyA ru\_chA pa\'ri\_ShTobha\'ntyA kR^i\_pA .
##9.064.28c##  somA\'H shu\_krA gavA\'shiraH ..
##9.064.29a##  hi\_nvA\_no he\_tR^ibhi\'rya\_ta A vAja\'M vA\_jya\'kramIt .
##9.064.29c##  sIda\'nto va\_nuSho\' yathA ..
##9.064.30a##  R^i\_dhakso\'ma sva\_staye\' saMjagmA\_no di\_vaH ka\_viH .
##9.064.30c##  pava\'sva\_ sUryo\' dR^i\_she ..
##9.065.01a##  hi\_nvanti\_ sUra\_musra\'ya\_H svasA\'ro jA\_maya\_spati\'m .
##9.065.01c##  ma\_hAmindu\'M mahI\_yuva\'H ..
##9.065.02a##  pava\'mAna ru\_chAru\'chA de\_vo de\_vebhya\_spari\' .
##9.065.02c##  vishvA\_ vasU\_nyA vi\'sha ..
##9.065.03a##  A pa\'vamAna suShTu\_tiM vR^i\_ShTiM de\_vebhyo\_ duva\'H .
##9.065.03c##  i\_She pa\'vasva sa\_Myata\'m ..
##9.065.04a##  vR^iShA\_ hyasi\' bhA\_nunA\' dyu\_manta\'M tvA havAmahe .
##9.065.04c##  pava\'mAna svA\_dhya\'H ..
##9.065.05a##  A pa\'vasva su\_vIrya\_M manda\'mAnaH svAyudha .
##9.065.05c##  i\_ho Shvi\'nda\_vA ga\'hi ..
##9.065.06a##  yada\_dbhiH pa\'riShi\_chyase\' mR^i\_jyamA\'no\_ gabha\'styoH .
##9.065.06c##  druNA\' sa\_dhastha\'mashnuShe ..
##9.065.07a##  pra somA\'ya vyashva\_vatpava\'mAnAya gAyata .
##9.065.07c##  ma\_he sa\_hasra\'chakShase ..
##9.065.08a##  yasya\_ varNa\'M madhu\_shchuta\_M hari\'M hi\_nvantyadri\'bhiH .
##9.065.08c##  indu\_mindrA\'ya pI\_taye\' ..
##9.065.09a##  tasya\' te vA\_jino\' va\_yaM vishvA\_ dhanA\'ni ji\_gyuSha\'H .
##9.065.09c##  sa\_khi\_tvamA vR^i\'NImahe ..
##9.065.10a##  vR^iShA\' pavasva\_ dhAra\'yA ma\_rutva\'te cha matsa\_raH .
##9.065.10c##  vishvA\_ dadhA\'na\_ oja\'sA ..
##9.065.11a##  taM tvA\' dha\_rtAra\'mo\_Nyo\_3\_\'H pava\'mAna sva\_rdR^isha\'m .
##9.065.11c##  hi\_nve vAje\'Shu vA\_jina\'m ..
##9.065.12a##  a\_yA chi\_tto vi\_pAnayA\_ hari\'H pavasva\_ dhAra\'yA .
##9.065.12c##  yuja\_M vAje\'Shu chodaya ..
##9.065.13a##  A na\' indo ma\_hImiSha\_M pava\'sva vi\_shvada\'rshataH .
##9.065.13c##  a\_smabhya\'M soma gAtu\_vit ..
##9.065.14a##  A ka\_lashA\' anUSha\_tendo\_ dhArA\'bhi\_roja\'sA .
##9.065.14c##  endra\'sya pI\_taye\' visha ..
##9.065.15a##  yasya\' te\_ madya\_M rasa\'M tI\_vraM du\_hantyadri\'bhiH .
##9.065.15c##  sa pa\'vasvAbhimAti\_hA ..
##9.065.16a##  rAjA\' me\_dhAbhi\'rIyate\_ pava\'mAno ma\_nAvadhi\' .
##9.065.16c##  a\_ntari\'kSheNa\_ yAta\'ve ..
##9.065.17a##  A na\' indo shata\_gvina\_M gavA\_M poSha\_M svashvya\'m .
##9.065.17c##  vahA\_ bhaga\'ttimU\_taye\' ..
##9.065.18a##  A na\'H soma\_ saho\_ juvo\' rU\_paM na varcha\'se bhara .
##9.065.18c##  su\_ShvA\_No de\_vavI\'taye ..
##9.065.19a##  arShA\' soma dyu\_matta\'mo\_.abhi droNA\'ni\_ roru\'vat .
##9.065.19c##  sIda\'~nChye\_no na yoni\_mA ..
##9.065.20a##  a\_psA indrA\'ya vA\_yave\_ varu\'NAya ma\_rudbhya\'H .
##9.065.20c##  somo\' arShati\_ viShNa\'ve ..
##9.065.21a##  iSha\'M to\_kAya\' no\_ dadha\'da\_smabhya\'M soma vi\_shvata\'H .
##9.065.21c##  A pa\'vasva saha\_sriNa\'m ..
##9.065.22a##  ye somA\'saH parA\_vati\_ ye a\'rvA\_vati\' sunvi\_re .
##9.065.22c##  ye vA\_daH sha\'rya\_NAva\'ti ..
##9.065.23a##  ya A\'rjI\_keShu\_ kR^itva\'su\_ ye madhye\' pa\_styA\'nAm .
##9.065.23c##  ye vA\_ jane\'Shu pa\_~nchasu\' ..
##9.065.24a##  te no\' vR^i\_ShTiM di\_vaspari\_ pava\'ntA\_mA su\_vIrya\'m .
##9.065.24c##  su\_vA\_nA de\_vAsa\_ inda\'vaH ..
##9.065.25a##  pava\'te harya\_to hari\'rgR^iNA\_no ja\_mada\'gninA .
##9.065.25c##  hi\_nvA\_no goradhi\' tva\_chi ..
##9.065.26a##  pra shu\_krAso\' vayo\_juvo\' hinvA\_nAso\_ na sapta\'yaH .
##9.065.26c##  shrI\_NA\_nA a\_psu mR^i\'~njata ..
##9.065.27a##  taM tvA\' su\_teShvA\_bhuvo\' hinvi\_re de\_vatA\'taye .
##9.065.27c##  sa pa\'vasvA\_nayA\' ru\_chA ..
##9.065.28a##  A te\_ dakSha\'M mayo\_bhuva\_M vahni\'ma\_dyA vR^i\'NImahe .
##9.065.28c##  pAnta\_mA pu\'ru\_spR^iha\'m ..
##9.065.29a##  A ma\_ndramA vare\'Nya\_mA vipra\_mA ma\'nI\_ShiNa\'m .
##9.065.29c##  pAnta\_mA pu\'ru\_spR^iha\'m ..
##9.065.30a##  A ra\_yimA su\'che\_tuna\_mA su\'krato ta\_nUShvA .
##9.065.30c##  pAnta\_mA pu\'ru\_spR^iha\'m ..
##9.066.01a##  pava\'sva vishvacharShaNe\_.abhi vishvA\'ni\_ kAvyA\' .
##9.066.01c##  sakhA\_ sakhi\'bhya\_ IDya\'H ..
##9.066.02a##  tAbhyA\_M vishva\'sya rAjasi\_ ye pa\'vamAna\_ dhAma\'nI .
##9.066.02c##  pra\_tI\_chI so\'ma ta\_sthatu\'H ..
##9.066.03a##  pari\_ dhAmA\'ni\_ yAni\' te\_ tvaM so\'mAsi vi\_shvata\'H .
##9.066.03c##  pava\'mAna R^i\_tubhi\'H kave ..
##9.066.04a##  pava\'sva ja\_naya\_nniSho\_.abhi vishvA\'ni\_ vAryA\' .
##9.066.04c##  sakhA\_ sakhi\'bhya U\_taye\' ..
##9.066.05a##  tava\' shu\_krAso\' a\_rchayo\' di\_vaspR^i\_ShThe vi ta\'nvate .
##9.066.05c##  pa\_vitra\'M soma\_ dhAma\'bhiH ..
##9.066.06a##  tave\_me sa\_pta sindha\'vaH pra\_shiSha\'M soma sisrate .
##9.066.06c##  tubhya\'M dhAvanti dhe\_nava\'H ..
##9.066.07a##  pra so\'ma yAhi\_ dhAra\'yA su\_ta indrA\'ya matsa\_raH .
##9.066.07c##  dadhA\'no\_ akShi\'ti\_ shrava\'H ..
##9.066.08a##  samu\' tvA dhI\_bhira\'svaranhinva\_tIH sa\_pta jA\_maya\'H .
##9.066.08c##  vipra\'mA\_jA vi\_vasva\'taH ..
##9.066.09a##  mR^i\_janti\' tvA\_ sama\_gruvo.avye\' jI\_rAvadhi\_ ShvaNi\' .
##9.066.09c##  re\_bho yada\_jyase\_ vane\' ..
##9.066.10a##  pava\'mAnasya te kave\_ vAji\_nsargA\' asR^ikShata .
##9.066.10c##  arva\'nto\_ na shra\'va\_syava\'H ..
##9.066.11a##  achChA\_ kosha\'M madhu\_shchuta\_masR^i\'gra\_M vAre\' a\_vyaye\' .
##9.066.11c##  avA\'vashanta dhI\_taya\'H ..
##9.066.12a##  achChA\' samu\_draminda\_vo.asta\_M gAvo\_ na dhe\_nava\'H .
##9.066.12c##  agma\'nnR^i\_tasya\_ yoni\_mA ..
##9.066.13a##  pra Na\' indo ma\_he raNa\_ Apo\' arShanti\_ sindha\'vaH .
##9.066.13c##  yadgobhi\'rvAsayi\_Shyase\' ..
##9.066.14a##  asya\' te sa\_khye va\_yamiya\'kShanta\_stvota\'yaH .
##9.066.14c##  indo\' sakhi\_tvamu\'shmasi ..
##9.066.15a##  A pa\'vasva\_ gavi\'ShTaye ma\_he so\'ma nR^i\_chakSha\'se .
##9.066.15c##  endra\'sya ja\_Thare\' visha ..
##9.066.16a##  ma\_hA.N a\'si soma\_ jyeShTha\' u\_grANA\'minda\_ oji\'ShThaH .
##9.066.16c##  yudhvA\_ sa~nChashva\'jjigetha ..
##9.066.17a##  ya u\_grebhya\'shchi\_dojI\'yA\_~nChUre\'bhyashchi\_chChUra\'taraH .
##9.066.17c##  bhU\_ri\_dAbhya\'shchi\_nmaMhI\'yAn ..
##9.066.18a##  tvaM so\'ma\_ sUra\_ eSha\'sto\_kasya\' sA\_tA ta\_nUnA\'m .
##9.066.18c##  vR^i\_NI\_mahe\' sa\_khyAya\' vR^iNI\_mahe\_ yujyA\'ya ..
##9.066.19a##  agna\_ AyU\'MShi pavasa\_ A su\_vorja\_miSha\'M cha naH .
##9.066.19c##  A\_re bA\'dhasva du\_chChunA\'m ..
##9.066.20a##  a\_gnirR^iShi\_H pava\'mAna\_H pA~ncha\'janyaH pu\_rohi\'taH .
##9.066.20c##  tamI\'mahe mahAga\_yam ..
##9.066.21a##  agne\_ pava\'sva\_ svapA\' a\_sme varcha\'H su\_vIrya\'m .
##9.066.21c##  dadha\'dra\_yiM mayi\_ poSha\'m ..
##9.066.22a##  pava\'mAno\_ ati\_ sridho\_.abhya\'rShati suShTu\_tim .
##9.066.22c##  sUro\_ na vi\_shvada\'rshataH ..
##9.066.23a##  sa ma\'rmR^ijA\_na A\_yubhi\_H praya\'svA\_npraya\'se hi\_taH .
##9.066.23c##  indu\_ratyo\' vichakSha\_NaH ..
##9.066.24a##  pava\'mAna R^i\_taM bR^i\_hachChu\_kraM jyoti\'rajIjanat .
##9.066.24c##  kR^i\_ShNA tamA\'Msi\_ ja~Ngha\'nat ..
##9.066.25a##  pava\'mAnasya\_ ja~Nghna\'to\_ hare\'shcha\_ndrA a\'sR^ikShata .
##9.066.25c##  jI\_rA a\'ji\_rasho\'chiShaH ..
##9.066.26a##  pava\'mAno ra\_thIta\'maH shu\_bhrebhi\'H shu\_bhrasha\'stamaH .
##9.066.26c##  hari\'shchandro ma\_rudga\'NaH ..
##9.066.27a##  pava\'mAno\_ vya\'shnavadra\_shmibhi\'rvAja\_sAta\'maH .
##9.066.27c##  dadha\'tsto\_tre su\_vIrya\'m ..
##9.066.28a##  pra su\'vA\_na indu\'rakShAH pa\_vitra\_matya\_vyaya\'m .
##9.066.28c##  pu\_nA\_na indu\_rindra\_mA ..
##9.066.29a##  e\_Sha somo\_ adhi\' tva\_chi gavA\'M krILa\_tyadri\'bhiH .
##9.066.29c##  indra\_M madA\'ya\_ johu\'vat ..
##9.066.30a##  yasya\' te dyu\_mnava\_tpaya\_H pava\'mA\_nAbhR^i\'taM di\_vaH .
##9.066.30c##  tena\' no mR^iLa jI\_vase\' ..
##9.067.01a##  tvaM so\'mAsi dhAra\_yurma\_ndra oji\'ShTho adhva\_re .
##9.067.01c##  pava\'sva maMha\_yadra\'yiH ..
##9.067.02a##  tvaM su\_to nR^i\_mAda\'no dadha\_nvAnma\'tsa\_rinta\'maH .
##9.067.02c##  indrA\'ya sU\_rirandha\'sA ..
##9.067.03a##  tvaM su\'ShvA\_No adri\'bhira\_bhya\'rSha\_ kani\'kradat .
##9.067.03c##  dyu\_manta\_M shuShma\'mutta\_mam ..
##9.067.04a##  indu\'rhinvA\_no a\'rShati ti\_ro vArA\'Nya\_vyayA\' .
##9.067.04c##  hari\_rvAja\'machikradat ..
##9.067.05a##  indo\_ vyavya\'marShasi\_ vi shravA\'Msi\_ vi saubha\'gA .
##9.067.05c##  vi vAjA\'nsoma\_ goma\'taH ..
##9.067.06a##  A na\' indo shata\_gvina\'M ra\_yiM goma\'ntama\_shvina\'m .
##9.067.06c##  bharA\' soma saha\_sriNa\'m ..
##9.067.07a##  pava\'mAnAsa\_ inda\'vasti\_raH pa\_vitra\'mA\_shava\'H .
##9.067.07c##  indra\_M yAme\'bhirAshata ..
##9.067.08a##  ka\_ku\_haH so\_myo rasa\_ indu\_rindrA\'ya pU\_rvyaH .
##9.067.08c##  A\_yuH pa\'vata A\_yave\' ..
##9.067.09a##  hi\_nvanti\_ sUra\_musra\'ya\_H pava\'mAnaM madhu\_shchuta\'m .
##9.067.09c##  a\_bhi gi\_rA sama\'svaran ..
##9.067.10a##  a\_vi\_tA no\' a\_jAshva\'H pU\_ShA yAma\'niyAmani .
##9.067.10c##  A bha\'kShatka\_nyA\'su naH ..
##9.067.11a##  a\_yaM soma\'H kapa\_rdine\' ghR^i\_taM na pa\'vate\_ madhu\' .
##9.067.11c##  A bha\'kShatka\_nyA\'su naH ..
##9.067.12a##  a\_yaM ta\' AghR^iNe su\_to ghR^i\_taM na pa\'vate\_ shuchi\' .
##9.067.12c##  A bha\'kShatka\_nyA\'su naH ..
##9.067.13a##  vA\_cho ja\_ntuH ka\'vI\_nAM pava\'sva soma\_ dhAra\'yA .
##9.067.13c##  de\_veShu\' ratna\_dhA a\'si ..
##9.067.14a##  A ka\_lashe\'Shu dhAvati shye\_no varma\_ vi gA\'hate .
##9.067.14c##  a\_bhi droNA\_ kani\'kradat ..
##9.067.15a##  pari\_ pra so\'ma te\_ raso.asa\'rji ka\_lashe\' su\_taH .
##9.067.15c##  shye\_no na ta\_kto a\'rShati ..
##9.067.16a##  pava\'sva soma ma\_ndaya\_nnindrA\'ya\_ madhu\'mattamaH ..
##9.067.17a##  asR^i\'grande\_vavI\'taye vAja\_yanto\_ rathA\' iva ..
##9.067.18a##  te su\_tAso\' ma\_dinta\'mAH shu\_krA vA\_yuma\'sR^ikShata ..
##9.067.19a##  grAvNA\' tu\_nno a\_bhiShTu\'taH pa\_vitra\'M soma gachChasi .
##9.067.19c##  dadha\'tsto\_tre su\_vIrya\'m ..
##9.067.20a##  e\_Sha tu\_nno a\_bhiShTu\'taH pa\_vitra\_mati\' gAhate .
##9.067.20c##  ra\_kSho\_hA vAra\'ma\_vyaya\'m ..
##9.067.21a##  yadanti\_ yachcha\' dUra\_ke bha\_yaM vi\_ndati\_ mAmi\_ha .
##9.067.21c##  pava\'mAna\_ vi tajja\'hi ..
##9.067.22a##  pava\'mAna\_H so a\_dya na\'H pa\_vitre\'Na\_ vicha\'rShaNiH .
##9.067.22c##  yaH po\_tA sa pu\'nAtu naH ..
##9.067.23a##  yatte\' pa\_vitra\'ma\_rchiShyagne\_ vita\'tama\_ntarA .
##9.067.23c##  brahma\_ tena\' punIhi naH ..
##9.067.24a##  yatte\' pa\_vitra\'marchi\_vadagne\_ tena\' punIhi naH .
##9.067.24c##  bra\_hma\_sa\_vaiH pu\'nIhi naH ..
##9.067.25a##  u\_bhAbhyA\'M deva savitaH pa\_vitre\'Na sa\_vena\' cha .
##9.067.25c##  mAM pu\'nIhi vi\_shvata\'H ..
##9.067.26a##  tri\_bhiShTvaM de\'va savita\_rvarShi\'ShThaiH soma\_ dhAma\'bhiH .
##9.067.26c##  agne\_ dakShai\'H punIhi naH ..
##9.067.27a##  pu\_nantu\_ mAM de\'vaja\_nAH pu\_nantu\_ vasa\'vo dhi\_yA .
##9.067.27c##  vishve\' devAH punI\_ta mA\_ jAta\'vedaH punI\_hi mA\' ..
##9.067.28a##  pra pyA\'yasva\_ pra sya\'ndasva\_ soma\_ vishve\'bhira\_Mshubhi\'H .
##9.067.28c##  de\_vebhya\' utta\_maM ha\_viH ..
##9.067.29a##  upa\' pri\_yaM pani\'pnata\_M yuvA\'namAhutI\_vR^idha\'m .
##9.067.29c##  aga\'nma\_ bibhra\'to\_ nama\'H ..
##9.067.30a##  a\_lAyya\'sya para\_shurna\'nAsha\_ tamA pa\'vasva deva soma .
##9.067.30c##  A\_khuM chi\'de\_va de\'va soma ..
##9.067.31a##  yaH pA\'vamA\_nIra\_dhyetyR^iShi\'bhi\_H sambhR^i\'ta\_M rasa\'m .
##9.067.31c##  sarva\_M sa pU\_tama\'shnAti svadi\_taM mA\'ta\_rishva\'nA ..
##9.067.32a##  pA\_va\_mA\_nIryo a\_dhyetyR^iShi\'bhi\_H sambhR^i\'ta\_M rasa\'m .
##9.067.32c##  tasmai\_ sara\'svatI duhe kShI\_raM sa\_rpirmadhU\'da\_kam ..
##9.068.01a##  pra de\_vamachChA\_ madhu\'manta\_ inda\_vo.asi\'Shyadanta\_ gAva\_ A na dhe\_nava\'H .
##9.068.01c##  ba\_rhi\_Shado\' vacha\_nAva\'nta\_ Udha\'bhiH pari\_sruta\'mu\_sriyA\' ni\_rNija\'M dhire ..
##9.068.02a##  sa roru\'vada\_bhi pUrvA\' achikradadupA\_ruha\'H shra\_thaya\'nsvAdate\_ hari\'H .
##9.068.02c##  ti\_raH pa\_vitra\'M pari\_yannu\_ru jrayo\_ ni sharyA\'Ni dadhate de\_va A vara\'m ..
##9.068.03a##  vi yo ma\_me ya\_myA\' saMya\_tI mada\'H sAka\_MvR^idhA\_ paya\'sA pinva\_dakShi\'tA .
##9.068.03c##  ma\_hI a\'pA\_re raja\'sI vi\_vevi\'dadabhi\_vraja\_nnakShi\'ta\_M pAja\_ A da\'de ..
##9.068.04a##  sa mA\_tarA\' vi\_chara\'nvA\_jaya\'nna\_paH pra medhi\'raH sva\_dhayA\' pinvate pa\_dam .
##9.068.04c##  a\_Mshuryave\'na pipishe ya\_to nR^ibhi\_H saM jA\_mibhi\_rnasa\'te\_ rakSha\'te\_ shira\'H ..
##9.068.05a##  saM dakShe\'Na\_ mana\'sA jAyate ka\_virR^i\_tasya\_ garbho\_ nihi\'to ya\_mA pa\_raH .
##9.068.05c##  yUnA\' ha\_ santA\' pratha\_maM vi ja\'j~natu\_rguhA\' hi\_taM jani\'ma\_ nema\_mudya\'tam ..
##9.068.06a##  ma\_ndrasya\' rU\_paM vi\'vidurmanI\_ShiNa\'H shye\_no yadandho\_ abha\'ratparA\_vata\'H .
##9.068.06c##  taM ma\'rjayanta su\_vR^idha\'M na\_dIShvA.N u\_shanta\'ma\_MshuM pa\'ri\_yanta\'mR^i\_gmiya\'m ..
##9.068.07a##  tvAM mR^i\'janti\_ dasha\_ yoSha\'NaH su\_taM soma\_ R^iShi\'bhirma\_tibhi\'rdhI\_tibhi\'rhi\_tam .
##9.068.07c##  avyo\_ vAre\'bhiru\_ta de\_vahU\'tibhi\_rnR^ibhi\'rya\_to vAja\_mA da\'rShi sA\_taye\' ..
##9.068.08a##  pa\_ri\_pra\_yanta\'M va\_yya\'M suSha\_Msada\_M soma\'M manI\_ShA a\_bhya\'nUShata\_ stubha\'H .
##9.068.08c##  yo dhAra\'yA\_ madhu\'mA.N U\_rmiNA\' di\_va iya\'rti\_ vAcha\'M rayi\_ShALama\'rtyaH ..
##9.068.09a##  a\_yaM di\_va i\'yarti\_ vishva\_mA raja\_H soma\'H punA\_naH ka\_lashe\'Shu sIdati .
##9.068.09c##  a\_dbhirgobhi\'rmR^ijyate\_ adri\'bhiH su\_taH pu\'nA\_na indu\_rvari\'vo vidatpri\_yam ..
##9.068.10a##  e\_vA na\'H soma pariShi\_chyamA\'no\_ vayo\_ dadha\'chchi\_trata\'maM pavasva .
##9.068.10c##  a\_dve\_She dyAvA\'pR^ithi\_vI hu\'vema\_ devA\' dha\_tta ra\_yima\_sme su\_vIra\'m ..
##9.069.01a##  iShu\_rna dhanva\_nprati\' dhIyate ma\_tirva\_tso na mA\_turupa\' sa\_rjyUdha\'ni .
##9.069.01c##  u\_rudhA\'reva duhe\_ agra\' Aya\_tyasya\' vra\_teShvapi\_ soma\' iShyate ..
##9.069.02a##  upo\' ma\_tiH pR^i\_chyate\' si\_chyate\_ madhu\' ma\_ndrAja\'nI chodate a\_ntarA\_sani\' .
##9.069.02c##  pava\'mAnaH saMta\_niH pra\'ghna\_tAmi\'va\_ madhu\'mAndra\_psaH pari\_ vAra\'marShati ..
##9.069.03a##  avye\' vadhU\_yuH pa\'vate\_ pari\' tva\_chi shra\'thnI\_te na\_ptIradi\'terR^i\_taM ya\_te .
##9.069.03c##  hari\'rakrAnyaja\_taH sa\'Mya\_to mado\' nR^i\_mNA shishA\'no mahi\_Sho na sho\'bhate ..
##9.069.04a##  u\_kShA mi\'mAti\_ prati\' yanti dhe\_navo\' de\_vasya\' de\_vIrupa\' yanti niShkR^i\_tam .
##9.069.04c##  atya\'kramI\_darju\'na\_M vAra\'ma\_vyaya\_matka\_M na ni\_ktaM pari\_ somo\' avyata ..
##9.069.05a##  amR^i\'ktena\_ rusha\'tA\_ vAsa\'sA\_ hari\_rama\'rtyo nirNijA\_naH pari\' vyata .
##9.069.05c##  di\_vaspR^i\_ShThaM ba\_rhaNA\' ni\_rNije\' kR^itopa\_stara\'NaM cha\_mvo\'rnabha\_smaya\'m ..
##9.069.06a##  sUrya\'syeva ra\_shmayo\' drAvayi\_tnavo\' matsa\_rAsa\'H pra\_supa\'H sA\_kamI\'rate .
##9.069.06c##  tantu\'M ta\_taM pari\_ sargA\'sa A\_shavo\_ nendrA\'dR^i\_te pa\'vate\_ dhAma\_ kiM cha\_na ..
##9.069.07a##  sindho\'riva prava\_Ne ni\_mna A\_shavo\_ vR^iSha\'chyutA\_ madA\'so gA\_tumA\'shata .
##9.069.07c##  shaM no\' nive\_she dvi\_pade\_ chatu\'Shpade\_.asme vAjA\'H soma tiShThantu kR^i\_ShTaya\'H ..
##9.069.08a##  A na\'H pavasva\_ vasu\'ma\_ddhira\'Nyava\_dashvA\'va\_dgoma\_dyava\'matsu\_vIrya\'m .
##9.069.08c##  yU\_yaM hi so\'ma pi\_taro\_ mama\_ sthana\' di\_vo mU\_rdhAna\_H prasthi\'tA vaya\_skR^ita\'H ..
##9.069.09a##  e\_te somA\_H pava\'mAnAsa\_ indra\_M rathA\' iva\_ pra ya\'yuH sA\_timachCha\' .
##9.069.09c##  su\_tAH pa\_vitra\_mati\' ya\_ntyavya\'M hi\_tvI va\_vriM ha\_rito\' vR^i\_ShTimachCha\' ..
##9.069.10a##  inda\_vindrA\'ya bR^iha\_te pa\'vasva sumR^iLI\_ko a\'nava\_dyo ri\_shAdA\'H .
##9.069.10c##  bharA\' cha\_ndrANi\' gR^iNa\_te vasU\'ni de\_vairdyA\'vApR^ithivI\_ prAva\'taM naH ..
##9.070.01a##  trira\'smai sa\_pta dhe\_navo\' duduhre sa\_tyAmA\_shira\'M pU\_rvye vyo\'mani .
##9.070.01c##  cha\_tvArya\_nyA bhuva\'nAni ni\_rNije\_ chArU\'Ni chakre\_ yadR^i\_tairava\'rdhata ..
##9.070.02a##  sa bhikSha\'mANo a\_mR^ita\'sya\_ chAru\'Na u\_bhe dyAvA\_ kAvye\'nA\_ vi sha\'shrathe .
##9.070.02c##  teji\'ShThA a\_po ma\_MhanA\_ pari\' vyata\_ yadI\' de\_vasya\_ shrava\'sA\_ sado\' vi\_duH ..
##9.070.03a##  te a\'sya santu ke\_tavo.amR^i\'tya\_vo.adA\'bhyAso ja\_nuShI\' u\_bhe anu\' .
##9.070.03c##  yebhi\'rnR^i\_mNA cha\' de\_vyA\' cha puna\_ta AdidrAjA\'naM ma\_nanA\' agR^ibhNata ..
##9.070.04a##  sa mR^i\_jyamA\'no da\_shabhi\'H su\_karma\'bhi\_H pra ma\'dhya\_mAsu\' mA\_tR^iShu\' pra\_me sachA\' .
##9.070.04c##  vra\_tAni\' pA\_no a\_mR^ita\'sya\_ chAru\'Na u\_bhe nR^i\_chakShA\_ anu\' pashyate\_ vishau\' ..
##9.070.05a##  sa ma\'rmR^ijA\_na i\'ndri\_yAya\_ dhAya\'sa\_ obhe a\_ntA roda\'sI harShate hi\_taH .
##9.070.05c##  vR^iShA\_ shuShme\'Na bAdhate\_ vi du\'rma\_tIrA\_dedi\'shAnaH sharya\_heva\' shu\_rudha\'H ..
##9.070.06a##  sa mA\_tarA\_ na dadR^i\'shAna u\_sriyo\_ nAna\'dadeti ma\_rutA\'miva sva\_naH .
##9.070.06c##  jA\_nannR^i\_taM pra\'tha\_maM yatsva\'rNara\_M prasha\'staye\_ kama\'vR^iNIta su\_kratu\'H ..
##9.070.07a##  ru\_vati\' bhI\_mo vR^i\'Sha\_bhasta\'vi\_ShyayA\_ shR^i~Nge\_ shishA\'no\_ hari\'NI vichakSha\_NaH .
##9.070.07c##  A yoni\_M soma\_H sukR^i\'ta\_M ni ShI\'dati ga\_vyayI\_ tvagbha\'vati ni\_rNiga\_vyayI\' ..
##9.070.08a##  shuchi\'H punA\_nasta\_nva\'mare\_pasa\_mavye\_ hari\_rnya\'dhAviShTa\_ sAna\'vi .
##9.070.08c##  juShTo\' mi\_trAya\_ varu\'NAya vA\_yave\' tri\_dhAtu\_ madhu\' kriyate su\_karma\'bhiH ..
##9.070.09a##  pava\'sva soma de\_vavI\'taye\_ vR^iShendra\'sya\_ hArdi\' soma\_dhAna\_mA vi\'sha .
##9.070.09c##  pu\_rA no\' bA\_dhAddu\'ri\_tAti\' pAraya kShetra\_viddhi disha\_ AhA\' vipR^ichCha\_te ..
##9.070.10a##  hi\_to na sapti\'ra\_bhi vAja\'ma\_rShendra\'syendo ja\_Thara\_mA pa\'vasva .
##9.070.10c##  nA\_vA na sindhu\_mati\' parShi vi\_dvA~nChUro\_ na yudhya\_nnava\' no ni\_daH spa\'H ..
##9.071.01a##  A dakShi\'NA sR^ijyate shu\_ShmyA\_3\_\'sada\_M veti\' dru\_ho ra\_kShasa\'H pAti\_ jAgR^i\'viH .
##9.071.01c##  hari\'ropa\_shaM kR^i\'Nute\_ nabha\_spaya\' upa\_stire\' cha\_mvo\_3\_\'rbrahma\' ni\_rNije\' ..
##9.071.02a##  pra kR^i\'ShTi\_heva\' shU\_Sha e\'ti\_ roru\'vadasu\_ryaM1\_\' varNa\_M ni ri\'NIte asya\_ tam .
##9.071.02c##  jahA\'ti va\_vriM pi\_ture\'ti niShkR^i\_tamu\'pa\_pruta\'M kR^iNute ni\_rNija\_M tanA\' ..
##9.071.03a##  adri\'bhiH su\_taH pa\'vate\_ gabha\'styorvR^iShA\_yate\_ nabha\'sA\_ vepa\'te ma\_tI .
##9.071.03c##  sa mo\'date\_ nasa\'te\_ sAdha\'te gi\_rA ne\'ni\_kte a\_psu yaja\'te\_ parI\'maNi ..
##9.071.04a##  pari\' dyu\_kShaM saha\'saH parvatA\_vR^idha\_M madhva\'H si~nchanti ha\_rmyasya\' sa\_kShaNi\'m .
##9.071.04c##  A yasmi\_ngAva\'H suhu\_tAda\_ Udha\'ni mU\_rdha~nChrI\_Nantya\'gri\_yaM varI\'mabhiH ..
##9.071.05a##  samI\_ ratha\_M na bhu\_rijo\'raheShata\_ dasha\_ svasA\'ro\_ adi\'teru\_pastha\_ A .
##9.071.05c##  jigA\_dupa\' jrayati\_ gora\'pI\_chya\'M pa\_daM yada\'sya ma\_tuthA\_ ajI\'janan ..
##9.071.06a##  shye\_no na yoni\_M sada\'naM dhi\_yA kR^i\_taM hi\'ra\_Nyaya\'mA\_sada\'M de\_va eSha\'ti .
##9.071.06c##  e ri\'Nanti ba\_rhiShi\' pri\_yaM gi\_rAshvo\_ na de\_vA.N apye\'ti ya\_j~niya\'H ..
##9.071.07a##  parA\_ vya\'kto aru\_Sho di\_vaH ka\_virvR^iShA\' tripR^i\_ShTho a\'naviShTa\_ gA a\_bhi .
##9.071.07c##  sa\_hasra\'NIti\_ryati\'H parA\_yatI\' re\_bho na pU\_rvIru\_Shaso\_ vi rA\'jati ..
##9.071.08a##  tve\_ShaM rU\_paM kR^i\'Nute\_ varNo\' asya\_ sa yatrAsha\'ya\_tsamR^i\'tA\_ sedha\'ti sri\_dhaH .
##9.071.08c##  a\_psA yA\'ti sva\_dhayA\_ daivya\_M jana\_M saM su\'ShTu\_tI nasa\'te\_ saM go/a\'grayA ..
##9.071.09a##  u\_kSheva\' yU\_thA pa\'ri\_yanna\'rAvI\_dadhi\_ tviShI\'radhita\_ sUrya\'sya .
##9.071.09c##  di\_vyaH su\'pa\_rNo.ava\' chakShata\_ kShAM soma\_H pari\_ kratu\'nA pashyate\_ jAH ..
##9.072.01a##  hari\'M mR^ijantyaru\_Sho na yu\'jyate\_ saM dhe\_nubhi\'H ka\_lashe\_ somo\' ajyate .
##9.072.01c##  udvAcha\'mI\_raya\'ti hi\_nvate\' ma\_tI pu\'ruShTu\_tasya\_ kati\' chitpari\_priya\'H ..
##9.072.02a##  sA\_kaM va\'danti ba\_havo\' manI\_ShiNa\_ indra\'sya\_ soma\'M ja\_Thare\_ yadA\'du\_huH .
##9.072.02c##  yadI\' mR^i\_janti\_ suga\'bhastayo\_ nara\_H sanI\'LAbhirda\_shabhi\_H kAmya\_M madhu\' ..
##9.072.03a##  ara\'mamANo\_ atye\'ti\_ gA a\_bhi sUrya\'sya pri\_yaM du\'hi\_tusti\_ro rava\'m .
##9.072.03c##  anva\'smai\_ joSha\'mabharadvinaMgR^i\_saH saM dva\_yIbhi\_H svasR^i\'bhiH kSheti jA\_mibhi\'H ..
##9.072.04a##  nR^idhU\'to\_ adri\'Shuto ba\_rhiShi\' pri\_yaH pati\_rgavA\'M pra\_diva\_ indu\'rR^i\_tviya\'H .
##9.072.04c##  pura\'MdhivA\_nmanu\'Sho yaj~na\_sAdha\'na\_H shuchi\'rdhi\_yA pa\'vate\_ soma\' indra te ..
##9.072.05a##  nR^ibA\_hubhyA\'M chodi\_to dhAra\'yA su\_to\'.anuShva\_dhaM pa\'vate\_ soma\' indra te .
##9.072.05c##  AprA\_H kratU\_nsama\'jairadhva\_re ma\_tIrverna dru\_Shachcha\_mvo\_3\_\'rAsa\'da\_ddhari\'H ..
##9.072.06a##  a\_MshuM du\'hanti sta\_naya\'nta\_makShi\'taM ka\_viM ka\_vayo\_.apaso\' manI\_ShiNa\'H .
##9.072.06c##  samI\_ gAvo\' ma\_tayo\' yanti sa\_Myata\' R^i\_tasya\_ yonA\_ sada\'ne puna\_rbhuva\'H ..
##9.072.07a##  nAbhA\' pR^ithi\_vyA dha\_ruNo\' ma\_ho di\_vo\_3\_\'.apAmU\_rmau sindhu\'Shva\_ntaru\'kShi\_taH .
##9.072.07c##  indra\'sya\_ vajro\' vR^iSha\_bho vi\_bhUva\'su\_H somo\' hR^i\_de pa\'vate\_ chAru\' matsa\_raH ..
##9.072.08a##  sa tU pa\'vasva\_ pari\_ pArthi\'va\_M raja\'H sto\_tre shikSha\'nnAdhUnva\_te cha\' sukrato .
##9.072.08c##  mA no\_ nirbhA\_gvasu\'naH sAdana\_spR^isho\' ra\_yiM pi\_sha~Nga\'M bahu\_laM va\'sImahi ..
##9.072.09a##  A tU na\' indo sha\_tadA\_tvashvya\'M sa\_hasra\'dAtu pashu\_maddhira\'Nyavat .
##9.072.09c##  upa\' mAsva bR^iha\_tI re\_vatI\_riSho.adhi\' sto\_trasya\' pavamAna no gahi ..
##9.073.01a##  srakve\' dra\_psasya\_ dhama\'ta\_H sama\'svarannR^i\_tasya\_ yonA\_ sama\'ranta\_ nAbha\'yaH .
##9.073.01c##  trInsa mU\_rdhno asu\'rashchakra A\_rabhe\' sa\_tyasya\_ nAva\'H su\_kR^ita\'mapIparan ..
##9.073.02a##  sa\_myaksa\_mya~ncho\' mahi\_ShA a\'heShata\_ sindho\'rU\_rmAvadhi\' ve\_nA a\'vIvipan .
##9.073.02c##  madho\_rdhArA\'bhirja\_naya\'nto a\_rkamitpri\_yAmindra\'sya ta\_nva\'mavIvR^idhan ..
##9.073.03a##  pa\_vitra\'vanta\_H pari\_ vAcha\'mAsate pi\_taiShA\'M pra\_tno a\_bhi ra\'kShati vra\_tam .
##9.073.03c##  ma\_haH sa\'mu\_draM varu\'Nasti\_ro da\'dhe\_ dhIrA\_ ichChe\'kurdha\_ruNe\'ShvA\_rabha\'m ..
##9.073.04a##  sa\_hasra\'dhA\_re.ava\_ te sama\'svarandi\_vo nAke\_ madhu\'jihvA asa\_shchata\'H .
##9.073.04c##  asya\_ spasho\_ na ni mi\'Shanti\_ bhUrNa\'yaH pa\_depa\'de pA\_shina\'H santi\_ seta\'vaH ..
##9.073.05a##  pi\_turmA\_turadhyA ye sa\_masva\'rannR^i\_chA shocha\'ntaH sa\_Mdaha\'nto avra\_tAn .
##9.073.05c##  indra\'dviShTA\_mapa\' dhamanti mA\_yayA\_ tvacha\_masi\'knI\_M bhUma\'no di\_vaspari\' ..
##9.073.06a##  pra\_tnAnmAnA\_dadhyA ye sa\_masva\'ra\_~nChloka\'yantrAso rabha\_sasya\_ manta\'vaH .
##9.073.06c##  apA\'na\_kShAso\' badhi\_rA a\'hAsata R^i\_tasya\_ panthA\_M na ta\'ranti du\_ShkR^ita\'H ..
##9.073.07a##  sa\_hasra\'dhAre\_ vita\'te pa\_vitra\_ A vAcha\'M punanti ka\_vayo\' manI\_ShiNa\'H .
##9.073.07c##  ru\_drAsa\' eShAmiShi\_rAso\' a\_druha\_H spasha\_H sva~ncha\'H su\_dR^isho\' nR^i\_chakSha\'saH ..
##9.073.08a##  R^i\_tasya\' go\_pA na dabhA\'ya su\_kratu\_strI Sha pa\_vitrA\' hR^i\_dya1\_\'ntarA da\'dhe .
##9.073.08c##  vi\_dvAnsa vishvA\_ bhuva\'nA\_bhi pa\'shya\_tyavAju\'ShTAnvidhyati ka\_rte a\'vra\_tAn ..
##9.073.09a##  R^i\_tasya\_ tantu\_rvita\'taH pa\_vitra\_ A ji\_hvAyA\_ agre\_ varu\'Nasya mA\_yayA\' .
##9.073.09c##  dhIrA\'shchi\_ttatsa\_mina\'kShanta Asha\_tAtrA\' ka\_rtamava\' padA\_tyapra\'bhuH ..
##9.074.01a##  shishu\_rna jA\_to.ava\' chakrada\_dvane\_ sva1\_\'ryadvA\_jya\'ru\_ShaH siShA\'sati .
##9.074.01c##  di\_vo reta\'sA sachate payo\_vR^idhA\_ tamI\'mahe suma\_tI sharma\' sa\_pratha\'H ..
##9.074.02a##  di\_vo yaH ska\_mbho dha\_ruNa\_H svA\'tata\_ ApU\'rNo a\_MshuH pa\_ryeti\' vi\_shvata\'H .
##9.074.02c##  seme ma\_hI roda\'sI yakShadA\_vR^itA\' samIchI\_ne dA\'dhAra\_ samiSha\'H ka\_viH ..
##9.074.03a##  mahi\_ psara\_H sukR^i\'taM so\_myaM madhU\_rvI gavyU\'ti\_radi\'terR^i\_taM ya\_te .
##9.074.03c##  Ishe\_ yo vR^i\_ShTeri\_ta u\_sriyo\_ vR^iShA\_pAM ne\_tA ya i\_ta/U\'tirR^i\_gmiya\'H ..
##9.074.04a##  A\_tma\_nvannabho\' duhyate ghR^i\_taM paya\' R^i\_tasya\_ nAbhi\'ra\_mR^ita\_M vi jA\'yate .
##9.074.04c##  sa\_mI\_chI\_nAH su\_dAna\'vaH prINanti\_ taM naro\' hi\_tamava\' mehanti\_ pera\'vaH ..
##9.074.05a##  arA\'vIda\_MshuH sacha\'mAna U\_rmiNA\' devA\_vyaM1\_\' manu\'She pinvati\_ tvacha\'m .
##9.074.05c##  dadhA\'ti\_ garbha\_madi\'teru\_pastha\_ A yena\' to\_kaM cha\_ tana\'yaM cha\_ dhAma\'he ..
##9.074.06a##  sa\_hasra\'dhA\_re.ava\_ tA a\'sa\_shchata\'stR^i\_tIye\' santu\_ raja\'si pra\_jAva\'tIH .
##9.074.06c##  chata\'sro\_ nAbho\_ nihi\'tA a\_vo di\_vo ha\_virbha\'rantya\_mR^ita\'M ghR^ita\_shchuta\'H ..
##9.074.07a##  shve\_taM rU\_paM kR^i\'Nute\_ yatsiShA\'sati\_ somo\' mI\_DhvA.N asu\'ro veda\_ bhUma\'naH .
##9.074.07c##  dhi\_yA shamI\' sachate\_ sema\_bhi pra\_vaddi\_vaskava\'ndha\_mava\' darShadu\_driNa\'m ..
##9.074.08a##  adha\' shve\_taM ka\_lasha\_M gobhi\'ra\_ktaM kArShma\_nnA vA\_jya\'kramItsasa\_vAn .
##9.074.08c##  A hi\'nvire\_ mana\'sA deva\_yanta\'H ka\_kShIva\'te sha\_tahi\'mAya\_ gonA\'m ..
##9.074.09a##  a\_dbhiH so\'ma papR^ichA\_nasya\' te\_ raso.avyo\_ vAra\_M vi pa\'vamAna dhAvati .
##9.074.09c##  sa mR^i\_jyamA\'naH ka\_vibhi\'rmadintama\_ svada\_svendrA\'ya pavamAna pI\_taye\' ..
##9.075.01a##  a\_bhi pri\_yANi\' pavate\_ chano\'hito\_ nAmA\'ni ya\_hvo adhi\_ yeShu\_ vardha\'te .
##9.075.01c##  A sUrya\'sya bR^iha\_to bR^i\_hannadhi\_ ratha\_M viShva\'~nchamaruhadvichakSha\_NaH ..
##9.075.02a##  R^i\_tasya\' ji\_hvA pa\'vate\_ madhu\' pri\_yaM va\_ktA pati\'rdhi\_yo a\_syA adA\'bhyaH .
##9.075.02c##  dadhA\'ti pu\_traH pi\_trora\'pI\_chyaM1\_\' nAma\' tR^i\_tIya\_madhi\' rocha\_ne di\_vaH ..
##9.075.03a##  ava\' dyutA\_naH ka\_lashA\'.N achikrada\_nnR^ibhi\'ryemA\_naH kosha\_ A hi\'ra\_Nyaye\' .
##9.075.03c##  a\_bhImR^i\_tasya\' do\_hanA\' anUSha\_tAdhi\' tripR^i\_ShTha u\_Shaso\_ vi rA\'jati ..
##9.075.04a##  adri\'bhiH su\_to ma\_tibhi\_shchano\'hitaH praro\_chaya\_nroda\'sI mA\_tarA\_ shuchi\'H .
##9.075.04c##  romA\_NyavyA\' sa\_mayA\_ vi dhA\'vati\_ madho\_rdhArA\_ pinva\'mAnA di\_vedi\'ve ..
##9.075.05a##  pari\' soma\_ pra dha\'nvA sva\_staye\_ nR^ibhi\'H punA\_no a\_bhi vA\'sayA\_shira\'m .
##9.075.05c##  ye te\_ madA\' Aha\_naso\_ vihA\'yasa\_stebhi\_rindra\'M chodaya\_ dAta\'ve ma\_gham ..
##9.076.01a##  dha\_rtA di\_vaH pa\'vate\_ kR^itvyo\_ raso\_ dakSho\' de\_vAnA\'manu\_mAdyo\_ nR^ibhi\'H .
##9.076.01c##  hari\'H sR^ijA\_no atyo\_ na satva\'bhi\_rvR^ithA\_ pAjA\'Msi kR^iNute na\_dIShvA ..
##9.076.02a##  shUro\_ na dha\'tta\_ Ayu\'dhA\_ gabha\'styo\_H sva1\_\'H siShA\'sanrathi\_ro gavi\'ShTiShu .
##9.076.02c##  indra\'sya\_ shuShma\'mI\_raya\'nnapa\_syubhi\_rindu\'rhinvA\_no a\'jyate manI\_Shibhi\'H ..
##9.076.03a##  indra\'sya soma\_ pava\'mAna U\_rmiNA\' tavi\_ShyamA\'No ja\_Thare\_ShvA vi\'sha .
##9.076.03c##  pra Na\'H pinva vi\_dyuda\_bhreva\_ roda\'sI dhi\_yA na vAjA\_.N upa\' mAsi\_ shashva\'taH ..
##9.076.04a##  vishva\'sya\_ rAjA\' pavate sva\_rdR^isha\' R^i\_tasya\' dhI\_timR^i\'Shi\_ShALa\'vIvashat .
##9.076.04c##  yaH sUrya\_syAsi\'reNa mR^i\_jyate\' pi\_tA ma\'tI\_nAmasa\'maShTakAvyaH ..
##9.076.05a##  vR^iShe\'va yU\_thA pari\_ kosha\'marShasya\_pAmu\_pasthe\' vR^iSha\_bhaH kani\'kradat .
##9.076.05c##  sa indrA\'ya pavase matsa\_rinta\'mo\_ yathA\_ jeShA\'ma sami\_the tvota\'yaH ..
##9.077.01a##  e\_Sha pra koshe\_ madhu\'mA.N achikrada\_dindra\'sya\_ vajro\_ vapu\'Sho\_ vapu\'ShTaraH .
##9.077.01c##  a\_bhImR^i\_tasya\' su\_dughA\' ghR^ita\_shchuto\' vA\_shrA a\'rShanti\_ paya\'seva dhe\_nava\'H ..
##9.077.02a##  sa pU\_rvyaH pa\'vate\_ yaM di\_vaspari\' shye\_no ma\'thA\_yadi\'Shi\_tasti\_ro raja\'H .
##9.077.02c##  sa madhva\_ A yu\'vate\_ vevi\'jAna\_ itkR^i\_shAno\_rastu\_rmana\_sAha\' bi\_bhyuShA\' ..
##9.077.03a##  te na\_H pUrvA\'sa\_ upa\'rAsa\_ inda\'vo ma\_he vAjA\'ya dhanvantu\_ goma\'te .
##9.077.03c##  I\_kShe\_NyA\'so a\_hyo\_3\_\' na chAra\'vo\_ brahma\'brahma\_ ye ju\'ju\_Shurha\_virha\'viH ..
##9.077.04a##  a\_yaM no\' vi\_dvAnva\'navadvanuShya\_ta indu\'H sa\_trAchA\_ mana\'sA puruShTu\_taH .
##9.077.04c##  i\_nasya\_ yaH sada\'ne\_ garbha\'mAda\_dhe gavA\'muru\_bjama\_bhyarSha\'ti vra\_jam ..
##9.077.05a##  chakri\'rdi\_vaH pa\'vate\_ kR^itvyo\_ raso\' ma\_hA.N ada\'bdho\_ varu\'No hu\_rugya\_te .
##9.077.05c##  asA\'vi mi\_tro vR^i\_jane\'Shu ya\_j~niyo.atyo\_ na yU\_the vR^i\'Sha\_yuH kani\'kradat ..
##9.078.01a##  pra rAjA\_ vAcha\'M ja\_naya\'nnasiShyadada\_po vasA\'no a\_bhi gA i\'yakShati .
##9.078.01c##  gR^i\_bhNAti\' ri\_pramavi\'rasya\_ tAnvA\' shu\_ddho de\_vAnA\_mupa\' yAti niShkR^i\_tam ..
##9.078.02a##  indrA\'ya soma\_ pari\' Shichyase\_ nR^ibhi\'rnR^i\_chakShA\' U\_rmiH ka\_vira\'jyase\_ vane\' .
##9.078.02c##  pU\_rvIrhi te\' sru\_taya\_H santi\_ yAta\'ve sa\_hasra\_mashvA\_ hara\'yashchamU\_Shada\'H ..
##9.078.03a##  sa\_mu\_driyA\' apsa\_raso\' manI\_ShiNa\_mAsI\'nA a\_ntara\_bhi soma\'makSharan .
##9.078.03c##  tA I\'M hinvanti ha\_rmyasya\' sa\_kShaNi\_M yAcha\'nte su\_mnaM pava\'mAna\_makShi\'tam ..
##9.078.04a##  go\_jinna\_H somo\' ratha\_jiddhi\'raNya\_jitsva\_rjida\_bjitpa\'vate sahasra\_jit .
##9.078.04c##  yaM de\_vAsa\'shchakri\_re pI\_taye\_ mada\_M svAdi\'ShThaM dra\_psama\'ru\_NaM ma\'yo\_bhuva\'m ..
##9.078.05a##  e\_tAni\' soma\_ pava\'mAno asma\_yuH sa\_tyAni\' kR^i\_Nvandravi\'NAnyarShasi .
##9.078.05c##  ja\_hi shatru\'manti\_ke dU\'ra\_ke cha\_ ya u\_rvIM gavyU\'ti\_mabha\'yaM cha naskR^idhi ..
##9.079.01a##  a\_cho\_daso\' no dhanva\_ntvinda\'va\_H pra su\'vA\_nAso\' bR^i\_haddi\'veShu\_ hara\'yaH .
##9.079.01c##  vi cha\_ nasha\'nna i\_Sho arA\'tayo\_.aryo na\'shanta\_ sani\'Shanta no\_ dhiya\'H ..
##9.079.02a##  pra No\' dhanva\_ntvinda\'vo mada\_chyuto\_ dhanA\' vA\_ yebhi\_rarva\'to junI\_masi\' .
##9.079.02c##  ti\_ro marta\'sya\_ kasya\' chi\_tpari\'hvR^itiM va\_yaM dhanA\'ni vi\_shvadhA\' bharemahi ..
##9.079.03a##  u\_ta svasyA\_ arA\'tyA a\_rirhi Sha u\_tAnyasyA\_ arA\'tyA\_ vR^iko\_ hi ShaH .
##9.079.03c##  dhanva\_nna tR^iShNA\_ sama\'rIta\_ tA.N a\_bhi soma\' ja\_hi pa\'vamAna durA\_dhya\'H ..
##9.079.04a##  di\_vi te\_ nAbhA\' para\_mo ya A\'da\_de pR^i\'thi\_vyAste\' ruruhu\_H sAna\'vi\_ kShipa\'H .
##9.079.04c##  adra\'yastvA bapsati\_ goradhi\' tva\_chya1\_\'psu tvA\_ hastai\'rduduhurmanI\_ShiNa\'H ..
##9.079.05a##  e\_vA ta\' indo su\_bhva\'M su\_pesha\'sa\_M rasa\'M tu~njanti pratha\_mA a\'bhi\_shriya\'H .
##9.079.05c##  nida\'MnidaM pavamAna\_ ni tA\'riSha A\_viste\_ shuShmo\' bhavatu pri\_yo mada\'H ..
##9.080.01a##  soma\'sya\_ dhArA\' pavate nR^i\_chakSha\'sa R^i\_tena\' de\_vAnha\'vate di\_vaspari\' .
##9.080.01c##  bR^iha\_spate\' ra\_vathe\'nA\_ vi di\'dyute samu\_drAso\_ na sava\'nAni vivyachuH ..
##9.080.02a##  yaM tvA\' vAjinna\_ghnyA a\_bhyanU\'Sha\_tAyo\'hata\_M yoni\_mA ro\'hasi dyu\_mAn .
##9.080.02c##  ma\_ghonA\_mAyu\'H prati\_ranmahi\_ shrava\_ indrA\'ya soma pavase\_ vR^iShA\_ mada\'H ..
##9.080.03a##  endra\'sya ku\_kShA pa\'vate ma\_dinta\'ma\_ Urja\_M vasA\'na\_H shrava\'se suma\_~Ngala\'H .
##9.080.03c##  pra\_tya~Nsa vishvA\_ bhuva\'nA\_bhi pa\'prathe\_ krILa\_nhari\_ratya\'H syandate\_ vR^iShA\' ..
##9.080.04a##  taM tvA\' de\_vebhyo\_ madhu\'mattama\_M nara\'H sa\_hasra\'dhAraM duhate\_ dasha\_ kShipa\'H .
##9.080.04c##  nR^ibhi\'H soma\_ prachyu\'to\_ grAva\'bhiH su\_to vishvA\'nde\_vA.N A pa\'vasvA sahasrajit ..
##9.080.05a##  taM tvA\' ha\_stino\_ madhu\'manta\_madri\'bhirdu\_hantya\_psu vR^i\'Sha\_bhaM dasha\_ kShipa\'H .
##9.080.05c##  indra\'M soma mA\_daya\_ndaivya\_M jana\_M sindho\'rivo\_rmiH pava\'mAno arShasi ..
##9.081.01a##  pra soma\'sya\_ pava\'mAnasyo\_rmaya\_ indra\'sya yanti ja\_Thara\'M su\_pesha\'saH .
##9.081.01c##  da\_dhnA yadI\_munnI\'tA ya\_shasA\_ gavA\'M dA\_nAya\_ shUra\'mu\_dama\'ndiShuH su\_tAH ..
##9.081.02a##  achChA\_ hi soma\'H ka\_lashA\_.N asi\'Shyada\_datyo\_ na voLhA\' ra\_ghuva\'rtani\_rvR^iShA\' .
##9.081.02c##  athA\' de\_vAnA\'mu\_bhaya\'sya\_ janma\'no vi\_dvA.N a\'shnotya\_muta\' i\_tashcha\_ yat ..
##9.081.03a##  A na\'H soma\_ pava\'mAnaH kirA\_ vasvindo\_ bhava\' ma\_ghavA\_ rAdha\'so ma\_haH .
##9.081.03c##  shikShA\' vayodho\_ vasa\'ve\_ su che\_tunA\_ mA no\_ gaya\'mA\_re a\_smatparA\' sichaH ..
##9.081.04a##  A na\'H pU\_ShA pava\'mAnaH surA\_tayo\' mi\_tro ga\'chChantu\_ varu\'NaH sa\_joSha\'saH .
##9.081.04c##  bR^iha\_spati\'rma\_ruto\' vA\_yura\_shvinA\_ tvaShTA\' savi\_tA su\_yamA\_ sara\'svatI ..
##9.081.05a##  u\_bhe dyAvA\'pR^ithi\_vI vi\'shvami\_nve a\'rya\_mA de\_vo adi\'tirvidhA\_tA .
##9.081.05c##  bhago\_ nR^ishaMsa\' u\_rva1\_\'ntari\'kSha\_M vishve\' de\_vAH pava\'mAnaM juShanta ..
##9.082.01a##  asA\'vi\_ somo\' aru\_Sho vR^iShA\_ harI\_ rAje\'va da\_smo a\_bhi gA a\'chikradat .
##9.082.01c##  pu\_nA\_no vAra\_M parye\'tya\_vyaya\'M shye\_no na yoni\'M ghR^i\_tava\'ntamA\_sada\'m ..
##9.082.02a##  ka\_virve\'dha\_syA parye\'Shi\_ mAhi\'na\_matyo\_ na mR^i\_ShTo a\_bhi vAja\'marShasi .
##9.082.02c##  a\_pa\_sedha\'nduri\_tA so\'ma mR^iLaya ghR^i\_taM vasA\'na\_H pari\' yAsi ni\_rNija\'m ..
##9.082.03a##  pa\_rjanya\'H pi\_tA ma\'hi\_Shasya\' pa\_rNino\_ nAbhA\' pR^ithi\_vyA gi\_riShu\_ kShaya\'M dadhe .
##9.082.03c##  svasA\'ra\_ Apo\' a\_bhi gA u\_tAsa\'ra\_nsaM grAva\'bhirnasate vI\_te a\'dhva\_re ..
##9.082.04a##  jA\_yeva\_ patyA\_vadhi\_ sheva\' maMhase\_ pajrA\'yA garbha shR^iNu\_hi bravI\'mi te .
##9.082.04c##  a\_ntarvANI\'Shu\_ pra cha\'rA\_ su jI\_vase\'.ani\_ndyo vR^i\_jane\' soma jAgR^ihi ..
##9.082.05a##  yathA\_ pUrve\'bhyaH shata\_sA amR^i\'dhraH sahasra\_sAH pa\_ryayA\_ vAja\'mindo .
##9.082.05c##  e\_vA pa\'vasva suvi\_tAya\_ navya\'se\_ tava\' vra\_tamanvApa\'H sachante ..
##9.083.01a##  pa\_vitra\'M te\_ vita\'taM brahmaNaspate pra\_bhurgAtrA\'Ni\_ parye\'Shi vi\_shvata\'H .
##9.083.01c##  ata\'ptatanU\_rna tadA\_mo a\'shnute shR^i\_tAsa\_ idvaha\'nta\_statsamA\'shata ..
##9.083.02a##  tapo\'Shpa\_vitra\_M vita\'taM di\_vaspa\_de shocha\'nto asya\_ tanta\'vo\_ vya\'sthiran .
##9.083.02c##  ava\'ntyasya pavI\_tAra\'mA\_shavo\' di\_vaspR^i\_ShThamadhi\' tiShThanti\_ cheta\'sA ..
##9.083.03a##  arU\'ruchadu\_Shasa\_H pR^ishni\'ragri\_ya u\_kShA bi\'bharti\_ bhuva\'nAni vAja\_yuH .
##9.083.03c##  mA\_yA\_vino\' mamire asya mA\_yayA\' nR^i\_chakSha\'saH pi\_taro\_ garbha\_mA da\'dhuH ..
##9.083.04a##  ga\_ndha\_rva i\_tthA pa\_dama\'sya rakShati\_ pAti\' de\_vAnA\_M jani\'mA\_nyadbhu\'taH .
##9.083.04c##  gR^i\_bhNAti\' ri\_puM ni\_dhayA\' ni\_dhApa\'tiH su\_kR^itta\'mA\_ madhu\'no bha\_kShamA\'shata ..
##9.083.05a##  ha\_virha\'viShmo\_ mahi\_ sadma\_ daivya\_M nabho\_ vasA\'na\_H pari\' yAsyadhva\_ram .
##9.083.05c##  rAjA\' pa\_vitra\'ratho\_ vAja\_mAru\'haH sa\_hasra\'bhR^iShTirjayasi\_ shravo\' bR^i\_hat ..
##9.084.01a##  pava\'sva deva\_mAda\'no\_ vicha\'rShaNira\_psA indrA\'ya\_ varu\'NAya vA\_yave\' .
##9.084.01c##  kR^i\_dhI no\' a\_dya vari\'vaH svasti\_madu\'rukShi\_tau gR^i\'NIhi\_ daivya\_M jana\'m ..
##9.084.02a##  A yasta\_sthau bhuva\'nA\_nyama\'rtyo\_ vishvA\'ni\_ soma\_H pari\_ tAnya\'rShati .
##9.084.02c##  kR^i\_Nvansa\_MchR^ita\'M vi\_chR^ita\'ma\_bhiShTa\'ya\_ indu\'H siShaktyu\_Shasa\_M na sUrya\'H ..
##9.084.03a##  A yo gobhi\'H sR^i\_jyata\_ oSha\'dhI\_ShvA de\_vAnA\'M su\_mna i\_Shaya\_nnupA\'vasuH .
##9.084.03c##  A vi\_dyutA\' pavate\_ dhAra\'yA su\_ta indra\_M somo\' mA\_daya\_ndaivya\_M jana\'m ..
##9.084.04a##  e\_Sha sya soma\'H pavate sahasra\_jiddhi\'nvA\_no vAcha\'miShi\_rAmu\'Sha\_rbudha\'m .
##9.084.04c##  indu\'H samu\_dramudi\'yarti vA\_yubhi\_rendra\'sya\_ hArdi\' ka\_lashe\'Shu sIdati ..
##9.084.05a##  a\_bhi tyaM gAva\_H paya\'sA payo\_vR^idha\_M soma\'M shrINanti ma\_tibhi\'H sva\_rvida\'m .
##9.084.05c##  dha\_na\_Mja\_yaH pa\'vate\_ kR^itvyo\_ raso\_ vipra\'H ka\_viH kAvye\'nA\_ sva\'rchanAH ..
##9.085.01a##  indrA\'ya soma\_ suShu\'ta\_H pari\' sra\_vApAmI\'vA bhavatu\_ rakSha\'sA sa\_ha .
##9.085.01c##  mA te\_ rasa\'sya matsata dvayA\_vino\_ dravi\'Nasvanta i\_ha sa\_ntvinda\'vaH ..
##9.085.02a##  a\_smAnsa\'ma\_rye pa\'vamAna chodaya\_ dakSho\' de\_vAnA\_masi\_ hi pri\_yo mada\'H .
##9.085.02c##  ja\_hi shatrU\'.Nra\_bhyA bha\'ndanAya\_taH pibe\'ndra\_ soma\_mava\' no\_ mR^idho\' jahi ..
##9.085.03a##  ada\'bdha indo pavase ma\_dinta\'ma A\_tmendra\'sya bhavasi dhA\_siru\'tta\_maH .
##9.085.03c##  a\_bhi sva\'ranti ba\_havo\' manI\_ShiNo\_ rAjA\'nama\_sya bhuva\'nasya niMsate ..
##9.085.04a##  sa\_hasra\'NIthaH sha\_tadhA\'ro\_ adbhu\'ta\_ indrA\_yendu\'H pavate\_ kAmya\_M madhu\' .
##9.085.04c##  jaya\_nkShetra\'ma\_bhya\'rShA\_ jaya\'nna\_pa u\_ruM no\' gA\_tuM kR^i\'Nu soma mIDhvaH ..
##9.085.05a##  kani\'kradatka\_lashe\_ gobhi\'rajyase\_ vya1\_\'vyaya\'M sa\_mayA\_ vAra\'marShasi .
##9.085.05c##  ma\_rmR^i\_jyamA\'no\_ atyo\_ na sA\'na\_sirindra\'sya soma ja\_Thare\_ sama\'kSharaH ..
##9.085.06a##  svA\_duH pa\'vasva di\_vyAya\_ janma\'ne svA\_durindrA\'ya su\_havI\'tunAmne .
##9.085.06c##  svA\_durmi\_trAya\_ varu\'NAya vA\_yave\_ bR^iha\_spata\'ye\_ madhu\'mA\_.N adA\'bhyaH ..
##9.085.07a##  atya\'M mR^ijanti ka\_lashe\_ dasha\_ kShipa\_H pra viprA\'NAM ma\_tayo\_ vAcha\' Irate .
##9.085.07c##  pava\'mAnA a\_bhya\'rShanti suShTu\_timendra\'M vishanti madi\_rAsa\_ inda\'vaH ..
##9.085.08a##  pava\'mAno a\_bhya\'rShA su\_vIrya\'mu\_rvIM gavyU\'ti\_M mahi\_ sharma\' sa\_pratha\'H .
##9.085.08c##  mAki\'rno a\_sya pari\'ShUtirIsha\_tendo\_ jaye\'ma\_ tvayA\_ dhana\'Mdhanam ..
##9.085.09a##  adhi\_ dyAma\'sthAdvR^iSha\_bho vi\'chakSha\_No.arU\'rucha\_dvi di\_vo ro\'cha\_nA ka\_viH .
##9.085.09c##  rAjA\' pa\_vitra\_matye\'ti\_ roru\'vaddi\_vaH pI\_yUSha\'M duhate nR^i\_chakSha\'saH ..
##9.085.10a##  di\_vo nAke\_ madhu\'jihvA asa\_shchato\' ve\_nA du\'hantyu\_kShaNa\'M giri\_ShThAm .
##9.085.10c##  a\_psu dra\_psaM vA\'vR^idhA\_naM sa\'mu\_dra A sindho\'rU\_rmA madhu\'mantaM pa\_vitra\_ A ..
##9.085.11a##  nAke\' supa\_rNamu\'papapti\_vAMsa\_M giro\' ve\_nAnA\'makR^ipanta pU\_rvIH .
##9.085.11c##  shishu\'M rihanti ma\_taya\_H pani\'pnataM hira\_Nyaya\'M shaku\_naM kShAma\'Ni\_ sthAm ..
##9.085.12a##  U\_rdhvo ga\'ndha\_rvo adhi\_ nAke\' asthA\_dvishvA\' rU\_pA pra\'ti\_chakShA\'No asya .
##9.085.12c##  bhA\_nuH shu\_kreNa\' sho\_chiShA\_ vya\'dyau\_tprArU\'rucha\_droda\'sI mA\_tarA\_ shuchi\'H ..
##9.086.01a##  pra ta\' A\_shava\'H pavamAna dhI\_javo\_ madA\' arShanti raghu\_jA i\'va\_ tmanA\' .
##9.086.01c##  di\_vyAH su\'pa\_rNA madhu\'manta\_ inda\'vo ma\_dinta\'mAsa\_H pari\_ kosha\'mAsate ..
##9.086.02a##  pra te\_ madA\'so madi\_rAsa\' A\_shavo.asR^i\'kShata\_ rathyA\'so\_ yathA\_ pR^itha\'k .
##9.086.02c##  dhe\_nurna va\_tsaM paya\'sA\_bhi va\_jriNa\_mindra\_minda\'vo\_ madhu\'manta U\_rmaya\'H ..
##9.086.03a##  atyo\_ na hi\'yA\_no a\_bhi vAja\'marSha sva\_rvitkosha\'M di\_vo adri\'mAtaram .
##9.086.03c##  vR^iShA\' pa\_vitre\_ adhi\_ sAno\' a\_vyaye\_ soma\'H punA\_na i\'ndri\_yAya\_ dhAya\'se ..
##9.086.04a##  pra ta\_ Ashvi\'nIH pavamAna dhI\_juvo\' di\_vyA a\'sR^igra\_npaya\'sA\_ dharI\'maNi .
##9.086.04c##  prAntarR^iSha\'ya\_H sthAvi\'rIrasR^ikShata\_ ye tvA\' mR^i\_jantyR^i\'ShiShANa ve\_dhasa\'H ..
##9.086.05a##  vishvA\_ dhAmA\'ni vishvachakSha\_ R^ibhva\'saH pra\_bhoste\' sa\_taH pari\' yanti ke\_tava\'H .
##9.086.05c##  vyA\_na\_shiH pa\'vase soma\_ dharma\'bhi\_H pati\_rvishva\'sya\_ bhuva\'nasya rAjasi ..
##9.086.06a##  u\_bha\_yata\_H pava\'mAnasya ra\_shmayo\' dhru\_vasya\' sa\_taH pari\' yanti ke\_tava\'H .
##9.086.06c##  yadI\' pa\_vitre\_ adhi\' mR^i\_jyate\_ hari\_H sattA\_ ni yonA\' ka\_lashe\'Shu sIdati ..
##9.086.07a##  ya\_j~nasya\' ke\_tuH pa\'vate svadhva\_raH somo\' de\_vAnA\_mupa\' yAti niShkR^i\_tam .
##9.086.07c##  sa\_hasra\'dhAra\_H pari\_ kosha\'marShati\_ vR^iShA\' pa\_vitra\_matye\'ti\_ roru\'vat ..
##9.086.08a##  rAjA\' samu\_draM na\_dyo\_3\_\' vi gA\'hate\_.apAmU\_rmiM sa\'chate\_ sindhu\'Shu shri\_taH .
##9.086.08c##  adhya\'sthA\_tsAnu\_ pava\'mAno a\_vyaya\_M nAbhA\' pR^ithi\_vyA dha\_ruNo\' ma\_ho di\_vaH ..
##9.086.09a##  di\_vo na sAnu\' sta\_naya\'nnachikrada\_ddyaushcha\_ yasya\' pR^ithi\_vI cha\_ dharma\'bhiH .
##9.086.09c##  indra\'sya sa\_khyaM pa\'vate vi\_vevi\'da\_tsoma\'H punA\_naH ka\_lashe\'Shu sIdati ..
##9.086.10a##  jyoti\'rya\_j~nasya\' pavate\_ madhu\' pri\_yaM pi\_tA de\_vAnA\'M jani\_tA vi\_bhUva\'suH .
##9.086.10c##  dadhA\'ti\_ ratna\'M sva\_dhayo\'rapI\_chya\'M ma\_dinta\'mo matsa\_ra i\'ndri\_yo rasa\'H ..
##9.086.11a##  a\_bhi\_kranda\'nka\_lasha\'M vA\_jya\'rShati\_ pati\'rdi\_vaH sha\_tadhA\'ro vichakSha\_NaH .
##9.086.11c##  hari\'rmi\_trasya\_ sada\'neShu sIdati marmR^ijA\_no.avi\'bhi\_H sindhu\'bhi\_rvR^iShA\' ..
##9.086.12a##  agre\_ sindhU\'nA\_M pava\'mAno arSha\_tyagre\' vA\_cho a\'gri\_yo goShu\' gachChati .
##9.086.12c##  agre\_ vAja\'sya bhajate mahAdha\_naM svA\'yu\_dhaH so\_tR^ibhi\'H pUyate\_ vR^iShA\' ..
##9.086.13a##  a\_yaM ma\_tavA\'~nChaku\_no yathA\' hi\_to.avye\' sasAra\_ pava\'mAna U\_rmiNA\' .
##9.086.13c##  tava\_ kratvA\_ roda\'sI anta\_rA ka\'ve\_ shuchi\'rdhi\_yA pa\'vate\_ soma\' indra te ..
##9.086.14a##  drA\_piM vasA\'no yaja\_to di\'vi\_spR^isha\'mantarikSha\_prA bhuva\'ne\_Shvarpi\'taH .
##9.086.14c##  sva\'rjaj~nA\_no nabha\'sA\_bhya\'kramItpra\_tnama\'sya pi\_tara\_mA vi\'vAsati ..
##9.086.15a##  so a\'sya vi\_she mahi\_ sharma\' yachChati\_ yo a\'sya\_ dhAma\' pratha\_maM vyA\'na\_she .
##9.086.15c##  pa\_daM yada\'sya para\_me vyo\'ma\_nyato\_ vishvA\' a\_bhi saM yA\'ti sa\_Myata\'H ..
##9.086.16a##  pro a\'yAsI\_dindu\_rindra\'sya niShkR^i\_taM sakhA\_ sakhyu\_rna pra mi\'nAti sa\_Mgira\'m .
##9.086.16c##  marya\' iva yuva\_tibhi\_H sama\'rShati\_ soma\'H ka\_lashe\' sha\_tayA\'mnA pa\_thA ..
##9.086.17a##  pra vo\_ dhiyo\' mandra\_yuvo\' vipa\_nyuva\'H pana\_syuva\'H sa\_Mvasa\'neShvakramuH .
##9.086.17c##  soma\'M manI\_ShA a\_bhya\'nUShata\_ stubho\_.abhi dhe\_nava\_H paya\'semashishrayuH ..
##9.086.18a##  A na\'H soma sa\_Myata\'M pi\_pyuShI\_miSha\_mindo\_ pava\'sva\_ pava\'mAno a\_sridha\'m .
##9.086.18c##  yA no\_ doha\'te\_ triraha\_nnasa\'shchuShI kShu\_madvAja\'va\_nmadhu\'matsu\_vIrya\'m ..
##9.086.19a##  vR^iShA\' matI\_nAM pa\'vate vichakSha\_NaH somo\_ ahna\'H pratarI\_toShaso\' di\_vaH .
##9.086.19c##  krA\_NA sindhU\'nAM ka\_lashA\'.N avIvasha\_dindra\'sya\_ hArdyA\'vi\_shanma\'nI\_Shibhi\'H ..
##9.086.20a##  ma\_nI\_Shibhi\'H pavate pU\_rvyaH ka\_virnR^ibhi\'rya\_taH pari\_ koshA\'.N achikradat .
##9.086.20c##  tri\_tasya\_ nAma\' ja\_naya\_nmadhu\' kShara\_dindra\'sya vA\_yoH sa\_khyAya\_ karta\'ve ..
##9.086.21a##  a\_yaM pu\'nA\_na u\_Shaso\_ vi ro\'chayada\_yaM sindhu\'bhyo abhavadu loka\_kR^it .
##9.086.21c##  a\_yaM triH sa\_pta du\'duhA\_na A\_shira\_M somo\' hR^i\_de pa\'vate\_ chAru\' matsa\_raH ..
##9.086.22a##  pava\'sva soma di\_vyeShu\_ dhAma\'su sR^ijA\_na i\'ndo ka\_lashe\' pa\_vitra\_ A .
##9.086.22c##  sIda\_nnindra\'sya ja\_Thare\_ kani\'krada\_nnR^ibhi\'rya\_taH sUrya\_mAro\'hayo di\_vi ..
##9.086.23a##  adri\'bhiH su\_taH pa\'vase pa\_vitra\_ A.N inda\_vindra\'sya ja\_Thare\'ShvAvi\_shan .
##9.086.23c##  tvaM nR^i\_chakShA\' abhavo vichakShaNa\_ soma\' go\_trama~Ngi\'robhyo.avR^iNo\_rapa\' ..
##9.086.24a##  tvAM so\'ma\_ pava\'mAnaM svA\_dhyo.anu\_ viprA\'so amadannava\_syava\'H .
##9.086.24c##  tvAM su\'pa\_rNa Abha\'raddi\_vasparIndo\_ vishvA\'bhirma\_tibhi\_H pari\'ShkR^itam ..
##9.086.25a##  avye\' punA\_naM pari\_ vAra\' U\_rmiNA\_ hari\'M navante a\_bhi sa\_pta dhe\_nava\'H .
##9.086.25c##  a\_pAmu\_pasthe\_ adhyA\_yava\'H ka\_vimR^i\_tasya\_ yonA\' mahi\_ShA a\'heShata ..
##9.086.26a##  indu\'H punA\_no ati\' gAhate\_ mR^idho\_ vishvA\'ni kR^i\_Nvansu\_pathA\'ni\_ yajya\'ve .
##9.086.26c##  gAH kR^i\'NvA\_no ni\_rNija\'M harya\_taH ka\_viratyo\_ na krILa\_npari\_ vAra\'marShati ..
##9.086.27a##  a\_sa\_shchata\'H sha\_tadhA\'rA abhi\_shriyo\_ hari\'M nava\_nte.ava\_ tA u\'da\_nyuva\'H .
##9.086.27c##  kShipo\' mR^ijanti\_ pari\_ gobhi\_rAvR^i\'taM tR^i\_tIye\' pR^i\_ShThe adhi\' rocha\_ne di\_vaH ..
##9.086.28a##  tave\_mAH pra\_jA di\_vyasya\_ reta\'sa\_stvaM vishva\'sya\_ bhuva\'nasya rAjasi .
##9.086.28c##  athe\_daM vishva\'M pavamAna te\_ vashe\_ tvami\'ndo pratha\_mo dhA\'ma\_dhA a\'si ..
##9.086.29a##  tvaM sa\'mu\_dro a\'si vishva\_vitka\'ve\_ tave\_mAH pa~ncha\' pra\_disho\_ vidha\'rmaNi .
##9.086.29c##  tvaM dyAM cha\' pR^ithi\_vIM chAti\' jabhriShe\_ tava\_ jyotI\'MShi pavamAna\_ sUrya\'H ..
##9.086.30a##  tvaM pa\_vitre\_ raja\'so\_ vidha\'rmaNi de\_vebhya\'H soma pavamAna pUyase .
##9.086.30c##  tvAmu\_shija\'H pratha\_mA a\'gR^ibhNata\_ tubhye\_mA vishvA\_ bhuva\'nAni yemire ..
##9.086.31a##  pra re\_bha e\_tyati\_ vAra\'ma\_vyaya\_M vR^iShA\_ vane\_Shvava\' chakrada\_ddhari\'H .
##9.086.31c##  saM dhI\_tayo\' vAvashA\_nA a\'nUShata\_ shishu\'M rihanti ma\_taya\_H pani\'pnatam ..
##9.086.32a##  sa sUrya\'sya ra\_shmibhi\_H pari\' vyata\_ tantu\'M tanvA\_nastri\_vR^ita\_M yathA\' vi\_de .
##9.086.32c##  naya\'nnR^i\_tasya\' pra\_shiSho\_ navI\'yasI\_H pati\_rjanI\'nA\_mupa\' yAti niShkR^i\_tam ..
##9.086.33a##  rAjA\_ sindhU\'nAM pavate\_ pati\'rdi\_va R^i\_tasya\' yAti pa\_thibhi\_H kani\'kradat .
##9.086.33c##  sa\_hasra\'dhAra\_H pari\' Shichyate\_ hari\'H punA\_no vAcha\'M ja\_naya\_nnupA\'vasuH ..
##9.086.34a##  pava\'mAna\_ mahyarNo\_ vi dhA\'vasi\_ sUro\_ na chi\_tro avya\'yAni\_ pavya\'yA .
##9.086.34c##  gabha\'stipUto\_ nR^ibhi\_radri\'bhiH su\_to ma\_he vAjA\'ya\_ dhanyA\'ya dhanvasi ..
##9.086.35a##  iSha\_mUrja\'M pavamAnA\_bhya\'rShasi shye\_no na vaMsu\' ka\_lashe\'Shu sIdasi .
##9.086.35c##  indrA\'ya\_ madvA\_ madyo\_ mada\'H su\_to di\_vo vi\'ShTa\_mbha u\'pa\_mo vi\'chakSha\_NaH ..
##9.086.36a##  sa\_pta svasA\'ro a\_bhi mA\_tara\_H shishu\_M nava\'M jaj~nA\_naM jenya\'M vipa\_shchita\'m .
##9.086.36c##  a\_pAM ga\'ndha\_rvaM di\_vyaM nR^i\_chakSha\'sa\_M soma\_M vishva\'sya\_ bhuva\'nasya rA\_jase\' ..
##9.086.37a##  I\_shA\_na i\_mA bhuva\'nAni\_ vIya\'se yujA\_na i\'ndo ha\_rita\'H supa\_rNya\'H .
##9.086.37c##  tAste\' kSharantu\_ madhu\'madghR^i\_taM paya\_stava\' vra\_te so\'ma tiShThantu kR^i\_ShTaya\'H ..
##9.086.38a##  tvaM nR^i\_chakShA\' asi soma vi\_shvata\_H pava\'mAna vR^iShabha\_ tA vi dhA\'vasi .
##9.086.38c##  sa na\'H pavasva\_ vasu\'ma\_ddhira\'Nyavadva\_yaM syA\'ma\_ bhuva\'neShu jI\_vase\' ..
##9.086.39a##  go\_vitpa\'vasva vasu\_viddhi\'raNya\_vidre\'to\_dhA i\'ndo\_ bhuva\'ne\_Shvarpi\'taH .
##9.086.39c##  tvaM su\_vIro\' asi soma vishva\_vittaM tvA\_ viprA\_ upa\' gi\_rema A\'sate ..
##9.086.40a##  unmadhva\' U\_rmirva\_nanA\' atiShThipada\_po vasA\'no mahi\_Sho vi gA\'hate .
##9.086.40c##  rAjA\' pa\_vitra\'ratho\_ vAja\_mAru\'hatsa\_hasra\'bhR^iShTirjayati\_ shravo\' bR^i\_hat ..
##9.086.41a##  sa bha\_ndanA\_ udi\'yarti pra\_jAva\'tIrvi\_shvAyu\_rvishvA\'H su\_bharA\_ aha\'rdivi .
##9.086.41c##  brahma\' pra\_jAva\'dra\_yimashva\'pastyaM pI\_ta i\'nda\_vindra\'ma\_smabhya\'M yAchatAt ..
##9.086.42a##  so agre\_ ahnA\_M hari\'rharya\_to mada\_H pra cheta\'sA chetayate\_ anu\_ dyubhi\'H .
##9.086.42c##  dvA janA\' yA\_taya\'nna\_ntarI\'yate\_ narA\' cha\_ shaMsa\_M daivya\'M cha dha\_rtari\' ..
##9.086.43a##  a\_~njate\_ vya\'~njate\_ sama\'~njate\_ kratu\'M rihanti\_ madhu\'nA\_bhya\'~njate .
##9.086.43c##  sindho\'ruchChvA\_se pa\_taya\'ntamu\_kShaNa\'M hiraNyapA\_vAH pa\_shumA\'su gR^ibhNate ..
##9.086.44a##  vi\_pa\_shchite\_ pava\'mAnAya gAyata ma\_hI na dhArAtyandho\' arShati .
##9.086.44c##  ahi\_rna jU\_rNAmati\' sarpati\_ tvacha\_matyo\_ na krILa\'nnasara\_dvR^iShA\_ hari\'H ..
##9.086.45a##  a\_gre\_go rAjApya\'staviShyate vi\_mAno\_ ahnA\_M bhuva\'ne\_Shvarpi\'taH .
##9.086.45c##  hari\'rghR^i\_tasnu\'H su\_dR^ishI\'ko arNa\_vo jyo\_tIra\'thaH pavate rA\_ya o\_kya\'H ..
##9.086.46a##  asa\'rji ska\_mbho di\_va udya\'to\_ mada\_H pari\' tri\_dhAtu\_rbhuva\'nAnyarShati .
##9.086.46c##  a\_MshuM ri\'hanti ma\_taya\_H pani\'pnataM gi\_rA yadi\' ni\_rNija\'mR^i\_gmiNo\' ya\_yuH ..
##9.086.47a##  pra te\_ dhArA\_ atyaNvA\'ni me\_Shya\'H punA\_nasya\' sa\_Myato\' yanti\_ raMha\'yaH .
##9.086.47c##  yadgobhi\'rindo cha\_mvo\'H sama\_jyasa\_ A su\'vA\_naH so\'ma ka\_lashe\'Shu sIdasi ..
##9.086.48a##  pava\'sva soma kratu\_vinna\' u\_kthyo.avyo\_ vAre\_ pari\' dhAva\_ madhu\' pri\_yam .
##9.086.48c##  ja\_hi vishvA\'nra\_kShasa\' indo a\_triNo\' bR^i\_hadva\'dema vi\_dathe\' su\_vIrA\'H ..
##9.087.01a##  pra tu dra\'va\_ pari\_ kosha\_M ni ShI\'da\_ nR^ibhi\'H punA\_no a\_bhi vAja\'marSha .
##9.087.01c##  ashva\_M na tvA\' vA\_jina\'M ma\_rjaya\_nto.achChA\' ba\_rhI ra\'sha\_nAbhi\'rnayanti ..
##9.087.02a##  svA\_yu\_dhaH pa\'vate de\_va indu\'rashasti\_hA vR^i\_jana\_M rakSha\'mANaH .
##9.087.02c##  pi\_tA de\_vAnA\'M jani\_tA su\_dakSho\' viShTa\_mbho di\_vo dha\_ruNa\'H pR^ithi\_vyAH ..
##9.087.03a##  R^iShi\_rvipra\'H pura/e\_tA janA\'nAmR^i\_bhurdhIra\' u\_shanA\_ kAvye\'na .
##9.087.03c##  sa chi\'dviveda\_ nihi\'ta\_M yadA\'sAmapI\_chyaM1\_\' guhya\_M nAma\_ gonA\'m ..
##9.087.04a##  e\_Sha sya te\_ madhu\'mA.N indra\_ somo\_ vR^iShA\_ vR^iShNe\_ pari\' pa\_vitre\' akShAH .
##9.087.04c##  sa\_ha\_sra\_sAH sha\'ta\_sA bhU\'ri\_dAvA\' shashvatta\_maM ba\_rhirA vA\_jya\'sthAt ..
##9.087.05a##  e\_te somA\' a\_bhi ga\_vyA sa\_hasrA\' ma\_he vAjA\'yA\_mR^itA\'ya\_ shravA\'Msi .
##9.087.05c##  pa\_vitre\'bhi\_H pava\'mAnA asR^igra~nChrava\_syavo\_ na pR^i\'ta\_nAjo\_ atyA\'H ..
##9.087.06a##  pari\_ hi ShmA\' puruhU\_to janA\'nA\_M vishvAsa\'ra\_dbhoja\'nA pU\_yamA\'naH .
##9.087.06c##  athA bha\'ra shyenabhR^ita\_ prayA\'Msi ra\_yiM tu~njA\'no a\_bhi vAja\'marSha ..
##9.087.07a##  e\_Sha su\'vA\_naH pari\_ soma\'H pa\_vitre\_ sargo\_ na sR^i\_ShTo a\'dadhAva\_darvA\' .
##9.087.07c##  ti\_gme shishA\'no mahi\_Sho na shR^i~Nge\_ gA ga\_vyanna\_bhi shUro\_ na satvA\' ..
##9.087.08a##  e\_ShA ya\'yau para\_mAda\_ntaradre\_H kUchi\'tsa\_tIrU\_rve gA vi\'veda .
##9.087.08c##  di\_vo na vi\_dyutsta\_naya\'ntya\_bhraiH soma\'sya te pavata indra\_ dhArA\' ..
##9.087.09a##  u\_ta sma\' rA\_shiM pari\' yAsi\_ gonA\_mindre\'Na soma sa\_ratha\'M punA\_naH .
##9.087.09c##  pU\_rvIriSho\' bR^iha\_tIrjI\'radAno\_ shikShA\' shachIva\_stava\_ tA u\'pa\_ShTut ..
##9.088.01a##  a\_yaM soma\' indra\_ tubhya\'M sunve\_ tubhya\'M pavate\_ tvama\'sya pAhi .
##9.088.01c##  tvaM ha\_ yaM cha\'kR^i\_She tvaM va\'vR^i\_Sha indu\_M madA\'ya\_ yujyA\'ya\_ soma\'m ..
##9.088.02a##  sa I\_M ratho\_ na bhu\'ri\_ShALa\'yoji ma\_haH pu\_rUNi\' sA\_taye\_ vasU\'ni .
##9.088.02c##  AdI\_M vishvA\' nahu\_ShyA\'Ni jA\_tA sva\'rShAtA\_ vana\' U\_rdhvA na\'vanta ..
##9.088.03a##  vA\_yurna yo ni\_yutvA\'.N i\_ShTayA\'mA\_ nAsa\'tyeva\_ hava\_ A shambha\'viShThaH .
##9.088.03c##  vi\_shvavA\'ro draviNo\_dA i\'va\_ tmanpU\_Sheva\' dhI\_java\'no.asi soma ..
##9.088.04a##  indro\_ na yo ma\_hA karmA\'Ni\_ chakri\'rha\_ntA vR^i\_trANA\'masi soma pU\_rbhit .
##9.088.04c##  pai\_dvo na hi tvamahi\'nAmnAM ha\_ntA vishva\'syAsi soma\_ dasyo\'H ..
##9.088.05a##  a\_gnirna yo vana\_ A sR^i\_jyamA\'no\_ vR^ithA\_ pAjA\'Msi kR^iNute na\_dIShu\' .
##9.088.05c##  jano\_ na yudhvA\' maha\_ta u\'pa\_bdiriya\'rti\_ soma\_H pava\'mAna U\_rmim ..
##9.088.06a##  e\_te somA\_ ati\_ vArA\_NyavyA\' di\_vyA na koshA\'so a\_bhrava\'rShAH .
##9.088.06c##  vR^ithA\' samu\_draM sindha\'vo\_ na nIchI\'H su\_tAso\' a\_bhi ka\_lashA\'.N asR^igran ..
##9.088.07a##  shu\_ShmI shardho\_ na mAru\'taM pava\_svAna\'bhishastA di\_vyA yathA\_ viT .
##9.088.07c##  Apo\_ na ma\_kShU su\'ma\_tirbha\'vA naH sa\_hasrA\'psAH pR^itanA\_ShANna ya\_j~naH ..
##9.088.08a##  rAj~no\_ nu te\_ varu\'Nasya vra\_tAni\' bR^i\_hadga\'bhI\_raM tava\' soma\_ dhAma\' .
##9.088.08c##  shuchi\_ShTvama\'si pri\_yo na mi\_tro da\_kShAyyo\' arya\_mevA\'si soma ..
##9.089.01a##  pro sya vahni\'H pa\_thyA\'bhirasyAndi\_vo na vR^i\_ShTiH pava\'mAno akShAH .
##9.089.01c##  sa\_hasra\'dhAro asada\_nnya1\_\'sme mA\_turu\_pasthe\_ vana\_ A cha\_ soma\'H ..
##9.089.02a##  rAjA\_ sindhU\'nAmavasiShTa\_ vAsa\' R^i\_tasya\_ nAva\_mAru\'ha\_draji\'ShThAm .
##9.089.02c##  a\_psu dra\_pso vA\'vR^idhe shye\_najU\'to du\_ha I\'M pi\_tA du\_ha I\'M pi\_turjAm ..
##9.089.03a##  si\_MhaM na\'santa\_ madhvo\' a\_yAsa\_M hari\'maru\_ShaM di\_vo a\_sya pati\'m .
##9.089.03c##  shUro\' yu\_tsu pra\'tha\_maH pR^i\'chChate\_ gA asya\_ chakSha\'sA\_ pari\' pAtyu\_kShA ..
##9.089.04a##  madhu\'pR^iShThaM gho\_rama\_yAsa\_mashva\_M rathe\' yu~njantyurucha\_kra R^i\_Shvam .
##9.089.04c##  svasA\'ra IM jA\_mayo\' marjayanti\_ sanA\'bhayo vA\_jina\'mUrjayanti ..
##9.089.05a##  chata\'sra IM ghR^ita\_duha\'H sachante samA\_ne a\_ntardha\_ruNe\_ niSha\'ttAH .
##9.089.05c##  tA I\'marShanti\_ nama\'sA punA\_nAstA I\'M vi\_shvata\_H pari\' Shanti pU\_rvIH ..
##9.089.06a##  vi\_ShTa\_mbho di\_vo dha\_ruNa\'H pR^ithi\_vyA vishvA\' u\_ta kShi\_tayo\_ haste\' asya .
##9.089.06c##  asa\'tta\_ utso\' gR^iNa\_te ni\_yutvA\_nmadhvo\' a\_MshuH pa\'vata indri\_yAya\' ..
##9.089.07a##  va\_nvannavA\'to a\_bhi de\_vavI\'ti\_mindrA\'ya soma vR^itra\_hA pa\'vasva .
##9.089.07c##  sha\_gdhi ma\_haH pu\'rushcha\_ndrasya\' rA\_yaH su\_vIrya\'sya\_ pata\'yaH syAma ..
##9.090.01a##  pra hi\'nvA\_no ja\'ni\_tA roda\'syo\_ ratho\_ na vAja\'M sani\_Shyanna\'yAsIt .
##9.090.01c##  indra\_M gachCha\_nnAyu\'dhA sa\_MshishA\'no\_ vishvA\_ vasu\_ hasta\'yorA\_dadhA\'naH ..
##9.090.02a##  a\_bhi tri\'pR^i\_ShThaM vR^iSha\'NaM vayo\_dhAmA\'~NgU\_ShANA\'mavAvashanta\_ vANI\'H .
##9.090.02c##  vanA\_ vasA\'no\_ varu\'No\_ na sindhU\_nvi ra\'tna\_dhA da\'yate\_ vAryA\'Ni ..
##9.090.03a##  shUra\'grAma\_H sarva\'vIra\_H sahA\'vA\_~njetA\' pavasva\_ sani\'tA\_ dhanA\'ni .
##9.090.03c##  ti\_gmAyu\'dhaH kShi\_pradha\'nvA sa\_matsvaShA\'LhaH sA\_hvAnpR^ita\'nAsu\_ shatrU\'n ..
##9.090.04a##  u\_ruga\'vyUti\_rabha\'yAni kR^i\_Nvansa\'mIchI\_ne A pa\'vasvA\_ pura\'MdhI .
##9.090.04c##  a\_paH siShA\'sannu\_Shasa\_H sva1\_\'rgAH saM chi\'krado ma\_ho a\_smabhya\_M vAjA\'n ..
##9.090.05a##  matsi\' soma\_ varu\'Na\_M matsi\' mi\_traM matsIndra\'mindo pavamAna\_ viShNu\'m .
##9.090.05c##  matsi\_ shardho\_ mAru\'ta\_M matsi\' de\_vAnmatsi\' ma\_hAmindra\'mindo\_ madA\'ya ..
##9.090.06a##  e\_vA rAje\'va\_ kratu\'mA\_.N ame\'na\_ vishvA\_ ghani\'ghnadduri\_tA pa\'vasva .
##9.090.06c##  indo\' sU\_ktAya\_ vacha\'se\_ vayo\' dhA yU\_yaM pA\'ta sva\_stibhi\_H sadA\' naH ..
##9.091.01a##  asa\'rji\_ vakvA\_ rathye\_ yathA\_jau dhi\_yA ma\_notA\' pratha\_mo ma\'nI\_ShI .
##9.091.01c##  dasha\_ svasA\'ro\_ adhi\_ sAno\_ avye.aja\'nti\_ vahni\_M sada\'nA\_nyachCha\' ..
##9.091.02a##  vI\_tI jana\'sya di\_vyasya\' ka\_vyairadhi\' suvA\_no na\'hu\_Shye\'bhi\_rindu\'H .
##9.091.02c##  pra yo nR^ibhi\'ra\_mR^ito\_ martye\'bhirmarmR^ijA\_no.avi\'bhi\_rgobhi\'ra\_dbhiH ..
##9.091.03a##  vR^iShA\_ vR^iShNe\_ roru\'vada\_Mshura\'smai\_ pava\'mAno\_ rusha\'dIrte\_ payo\_ goH .
##9.091.03c##  sa\_hasra\_mR^ikvA\' pa\_thibhi\'rvacho\_vida\'dhva\_smabhi\_H sUro\_ aNva\_M vi yA\'ti ..
##9.091.04a##  ru\_jA dR^i\_LhA chi\'dra\_kShasa\_H sadA\'Msi punA\_na i\'nda UrNuhi\_ vi vAjA\'n .
##9.091.04c##  vR^i\_shchopari\'ShTAttuja\_tA va\_dhena\_ ye anti\' dU\_rAdu\'panA\_yame\'ShAm ..
##9.091.05a##  sa pra\'tna\_vannavya\'se vishvavAra sU\_ktAya\' pa\_thaH kR^i\'Nuhi\_ prAcha\'H .
##9.091.05c##  ye du\_HShahA\'so va\_nuShA\' bR^i\_hanta\_stA.Nste\' ashyAma purukR^itpurukSho ..
##9.091.06a##  e\_vA pu\'nA\_no a\_paH sva1\_\'rgA a\_smabhya\'M to\_kA tana\'yAni\_ bhUri\' .
##9.091.06c##  shaM na\_H kShetra\'mu\_ru jyotI\'MShi soma\_ jyo~Nna\_H sUrya\'M dR^i\_shaye\' rirIhi ..
##9.092.01a##  pari\' suvA\_no hari\'ra\_MshuH pa\_vitre\_ ratho\_ na sa\'rji sa\_naye\' hiyA\_naH .
##9.092.01c##  Apa\_chChloka\'mindri\_yaM pU\_yamA\'na\_H prati\' de\_vA.N a\'juShata\_ prayo\'bhiH ..
##9.092.02a##  achChA\' nR^i\_chakShA\' asaratpa\_vitre\_ nAma\_ dadhA\'naH ka\_vira\'sya\_ yonau\' .
##9.092.02c##  sIda\_nhote\'va\_ sada\'ne cha\_mUShUpe\'magma\_nnR^iSha\'yaH sa\_pta viprA\'H ..
##9.092.03a##  pra su\'me\_dhA gA\'tu\_vidvi\_shvade\'va\_H soma\'H punA\_naH sada\' eti\_ nitya\'m .
##9.092.03c##  bhuva\_dvishve\'Shu\_ kAvye\'Shu\_ rantAnu\_ janA\'nyatate\_ pa~ncha\_ dhIra\'H ..
##9.092.04a##  tava\_ tye so\'ma pavamAna ni\_Nye vishve\' de\_vAstraya\' ekAda\_shAsa\'H .
##9.092.04c##  dasha\' sva\_dhAbhi\_radhi\_ sAno\_ avye\' mR^i\_janti\' tvA na\_dya\'H sa\_pta ya\_hvIH ..
##9.092.05a##  tannu sa\_tyaM pava\'mAnasyAstu\_ yatra\_ vishve\' kA\_rava\'H sa\_Mnasa\'nta .
##9.092.05c##  jyoti\_ryadahne\_ akR^i\'Nodu lo\_kaM prAva\_nmanu\_M dasya\'ve kara\_bhIka\'m ..
##9.092.06a##  pari\_ sadme\'va pashu\_mAnti\_ hotA\_ rAjA\_ na sa\_tyaH sami\'tIriyA\_naH .
##9.092.06c##  soma\'H punA\_naH ka\_lashA\'.N ayAsI\_tsIda\'nmR^i\_go na ma\'hi\_Sho vane\'Shu ..
##9.093.01a##  sA\_ka\_mukSho\' marjayanta\_ svasA\'ro\_ dasha\_ dhIra\'sya dhI\_tayo\_ dhanu\'trIH .
##9.093.01c##  hari\_H parya\'drava\_jjAH sUrya\'sya\_ droNa\'M nanakShe\_ atyo\_ na vA\_jI ..
##9.093.02a##  saM mA\_tR^ibhi\_rna shishu\'rvAvashA\_no vR^iShA\' dadhanve puru\_vAro\' a\_dbhiH .
##9.093.02c##  maryo\_ na yoShA\'ma\_bhi ni\'ShkR^i\_taM yansaM ga\'chChate ka\_lasha\' u\_sriyA\'bhiH ..
##9.093.03a##  u\_ta pra pi\'pya\_ Udha\_raghnyA\'yA\_ indu\_rdhArA\'bhiH sachate sume\_dhAH .
##9.093.03c##  mU\_rdhAna\_M gAva\_H paya\'sA cha\_mUShva\_bhi shrI\'Nanti\_ vasu\'bhi\_rna ni\_ktaiH ..
##9.093.04a##  sa no\' de\_vebhi\'H pavamAna ra\_dendo\' ra\_yima\_shvina\'M vAvashA\_naH .
##9.093.04c##  ra\_thi\_rA\_yatA\'musha\_tI pura\'Mdhirasma\_drya1\_\'gA dA\_vane\_ vasU\'nAm ..
##9.093.05a##  nU no\' ra\_yimupa\' mAsva nR^i\_vanta\'M punA\_no vA\_tApya\'M vi\_shvashcha\'ndram .
##9.093.05c##  pra va\'ndi\_turi\'ndo tA\_ryAyu\'H prA\_tarma\_kShU dhi\_yAva\'surjagamyAt ..
##9.094.01a##  adhi\_ yada\'sminvA\_jinI\'va\_ shubha\_H spardha\'nte\_ dhiya\_H sUrye\_ na visha\'H .
##9.094.01c##  a\_po vR^i\'NA\_naH pa\'vate kavI\_yanvra\_jaM na pa\'shu\_vardha\'nAya\_ manma\' ..
##9.094.02a##  dvi\_tA vyU\_rNvanna\_mR^ita\'sya\_ dhAma\' sva\_rvide\_ bhuva\'nAni prathanta .
##9.094.02c##  dhiya\'H pinvA\_nAH svasa\'re\_ na gAva\' R^itA\_yantI\'ra\_bhi vA\'vashra\_ indu\'m ..
##9.094.03a##  pari\_ yatka\_viH kAvyA\_ bhara\'te\_ shUro\_ na ratho\_ bhuva\'nAni\_ vishvA\' .
##9.094.03c##  de\_veShu\_ yasho\_ martA\'ya\_ bhUSha\_ndakShA\'ya rA\_yaH pu\'ru\_bhUShu\_ navya\'H ..
##9.094.04a##  shri\_ye jA\_taH shri\_ya A niri\'yAya\_ shriya\_M vayo\' jari\_tR^ibhyo\' dadhAti .
##9.094.04c##  shriya\_M vasA\'nA amR^ita\_tvamA\'ya\_nbhava\'nti sa\_tyA sa\'mi\_thA mi\_tadrau\' ..
##9.094.05a##  iSha\_mUrja\'ma\_bhya1\_\'rShAshva\_M gAmu\_ru jyoti\'H kR^iNuhi\_ matsi\' de\_vAn .
##9.094.05c##  vishvA\'ni\_ hi su\_ShahA\_ tAni\_ tubhya\_M pava\'mAna\_ bAdha\'se soma\_ shatrU\'n ..
##9.095.01a##  kani\'kranti\_ hari\_rA sR^i\_jyamA\'na\_H sIda\_nvana\'sya ja\_Thare\' punA\_naH .
##9.095.01c##  nR^ibhi\'rya\_taH kR^i\'Nute ni\_rNija\_M gA ato\' ma\_tIrja\'nayata sva\_dhAbhi\'H ..
##9.095.02a##  hari\'H sR^ijA\_naH pa\_thyA\'mR^i\_tasyeya\'rti\_ vAcha\'mari\_teva\_ nAva\'m .
##9.095.02c##  de\_vo de\_vAnA\_M guhyA\'ni\_ nAmA\_viShkR^i\'Noti ba\_rhiShi\' pra\_vAche\' ..
##9.095.03a##  a\_pAmi\_vedU\_rmaya\_startu\'rANA\_H pra ma\'nI\_ShA I\'rate\_ soma\_machCha\' .
##9.095.03c##  na\_ma\_syantI\_rupa\' cha\_ yanti\_ saM chA cha\' vishantyusha\_tIru\_shanta\'m ..
##9.095.04a##  taM ma\'rmR^ijA\_naM ma\'hi\_ShaM na sAnA\'va\_MshuM du\'hantyu\_kShaNa\'M giri\_ShThAm .
##9.095.04c##  taM vA\'vashA\_naM ma\_taya\'H sachante tri\_to bi\'bharti\_ varu\'NaM samu\_dre ..
##9.095.05a##  iShya\_nvAcha\'mupava\_kteva\_ hotu\'H punA\_na i\'ndo\_ vi ShyA\' manI\_ShAm .
##9.095.05c##  indra\'shcha\_ yatkShaya\'tha\_H saubha\'gAya su\_vIrya\'sya\_ pata\'yaH syAma ..
##9.096.01a##  pra se\'nA\_nIH shUro\_ agre\_ rathA\'nAM ga\_vyanne\'ti\_ harSha\'te asya\_ senA\' .
##9.096.01c##  bha\_drAnkR^i\_Nvanni\'ndraha\_vAnsakhi\'bhya\_ A somo\_ vastrA\' rabha\_sAni\' datte ..
##9.096.02a##  sama\'sya\_ hari\_M hara\'yo mR^ijantyashvaha\_yairani\'shita\_M namo\'bhiH .
##9.096.02c##  A ti\'ShThati\_ ratha\_mindra\'sya\_ sakhA\' vi\_dvA.N e\'nA suma\_tiM yA\_tyachCha\' ..
##9.096.03a##  sa no\' deva de\_vatA\'te pavasva ma\_he so\'ma\_ psara\'sa indra\_pAna\'H .
##9.096.03c##  kR^i\_Nvanna\_po va\_rShaya\_ndyAmu\_temAmu\_rorA no\' varivasyA punA\_naH ..
##9.096.04a##  ajI\'ta\_ye.aha\'taye pavasva sva\_staye\' sa\_rvatA\'taye bR^iha\_te .
##9.096.04c##  tadu\'shanti\_ vishva\' i\_me sakhA\'ya\_stada\_haM va\'shmi pavamAna soma ..
##9.096.05a##  soma\'H pavate jani\_tA ma\'tI\_nAM ja\'ni\_tA di\_vo ja\'ni\_tA pR^i\'thi\_vyAH .
##9.096.05c##  ja\_ni\_tAgnerja\'ni\_tA sUrya\'sya jani\_tendra\'sya jani\_tota viShNo\'H ..
##9.096.06a##  bra\_hmA de\_vAnA\'M pada\_vIH ka\'vI\_nAmR^iShi\_rviprA\'NAM mahi\_Sho mR^i\_gANA\'m .
##9.096.06c##  shye\_no gR^idhrA\'NA\_M svadhi\'ti\_rvanA\'nA\_M soma\'H pa\_vitra\_matye\'ti\_ rebha\'n ..
##9.096.07a##  prAvI\'vipadvA\_cha U\_rmiM na sindhu\_rgira\_H soma\_H pava\'mAno manI\_ShAH .
##9.096.07c##  a\_ntaH pashya\'nvR^i\_jane\_mAva\'rA\_NyA ti\'ShThati vR^iSha\_bho goShu\' jA\_nan ..
##9.096.08a##  sa ma\'tsa\_raH pR^i\_tsu va\_nvannavA\'taH sa\_hasra\'retA a\_bhi vAja\'marSha .
##9.096.08c##  indrA\'yendo\_ pava\'mAno manI\_ShyaM1\_\'shorU\_rmimI\'raya\_ gA i\'Sha\_Nyan ..
##9.096.09a##  pari\' pri\_yaH ka\_lashe\' de\_vavA\'ta\_ indrA\'ya\_ somo\_ raNyo\_ madA\'ya .
##9.096.09c##  sa\_hasra\'dhAraH sha\_tavA\'ja\_ indu\'rvA\_jI na sapti\_H sama\'nA jigAti ..
##9.096.10a##  sa pU\_rvyo va\'su\_vijjAya\'mAno mR^ijA\_no a\_psu du\'duhA\_no adrau\' .
##9.096.10c##  a\_bhi\_sha\_sti\_pA bhuva\'nasya\_ rAjA\' vi\_dadgA\_tuM brahma\'Ne pU\_yamA\'naH ..
##9.096.11a##  tvayA\_ hi na\'H pi\_tara\'H soma\_ pUrve\_ karmA\'Ni cha\_kruH pa\'vamAna\_ dhIrA\'H .
##9.096.11c##  va\_nvannavA\'taH pari\_dhI.Nrapo\'rNu vI\_rebhi\_rashvai\'rma\_ghavA\' bhavA naH ..
##9.096.12a##  yathApa\'vathA\_ mana\'ve vayo\_dhA a\'mitra\_hA va\'rivo\_viddha\_viShmA\'n .
##9.096.12c##  e\_vA pa\'vasva\_ dravi\'Na\_M dadhA\'na\_ indre\_ saM ti\'ShTha ja\_nayAyu\'dhAni ..
##9.096.13a##  pava\'sva soma\_ madhu\'mA.N R^i\_tAvA\_po vasA\'no\_ adhi\_ sAno\_ avye\' .
##9.096.13c##  ava\_ droNA\'ni ghR^i\_tavA\'nti sIda ma\_dinta\'mo matsa\_ra i\'ndra\_pAna\'H ..
##9.096.14a##  vR^i\_ShTiM di\_vaH sha\_tadhA\'raH pavasva sahasra\_sA vA\'ja\_yurde\_vavI\'tau .
##9.096.14c##  saM sindhu\'bhiH ka\_lashe\' vAvashA\_naH samu\_sriyA\'bhiH prati\_ranna\_ Ayu\'H ..
##9.096.15a##  e\_Sha sya somo\' ma\_tibhi\'H punA\_no.atyo\_ na vA\_jI tara\_tIdarA\'tIH .
##9.096.15c##  payo\_ na du\_gdhamadi\'teriShi\_ramu\_rvi\'va gA\_tuH su\_yamo\_ na voLhA\' ..
##9.096.16a##  svA\_yu\_dhaH so\_tR^ibhi\'H pU\_yamA\'no\_.abhya\'rSha\_ guhya\_M chAru\_ nAma\' .
##9.096.16c##  a\_bhi vAja\_M sapti\'riva shrava\_syAbhi vA\_yuma\_bhi gA de\'va soma ..
##9.096.17a##  shishu\'M jaj~nA\_naM ha\'rya\_taM mR^i\'janti shu\_mbhanti\_ vahni\'M ma\_ruto\' ga\_Nena\' .
##9.096.17c##  ka\_virgI\_rbhiH kAvye\'nA ka\_viH sansoma\'H pa\_vitra\_matye\'ti\_ rebha\'n ..
##9.096.18a##  R^iShi\'manA\_ ya R^i\'Shi\_kR^itsva\_rShAH sa\_hasra\'NIthaH pada\_vIH ka\'vI\_nAm .
##9.096.18c##  tR^i\_tIya\_M dhAma\' mahi\_ShaH siShA\'sa\_nsomo\' vi\_rAja\_manu\' rAjati\_ ShTup ..
##9.096.19a##  cha\_mU\_ShachChye\_naH sha\'ku\_no vi\_bhR^itvA\' govi\_ndurdra\_psa Ayu\'dhAni\_ bibhra\'t .
##9.096.19c##  a\_pAmU\_rmiM sacha\'mAnaH samu\_draM tu\_rIya\_M dhAma\' mahi\_Sho vi\'vakti ..
##9.096.20a##  maryo\_ na shu\_bhrasta\_nva\'M mR^ijA\_no.atyo\_ na sR^itvA\' sa\_naye\_ dhanA\'nAm .
##9.096.20c##  vR^iShe\'va yU\_thA pari\_ kosha\_marSha\_nkani\'kradachcha\_mvo\_3\_\'rA vi\'vesha ..
##9.096.21a##  pava\'svendo\_ pava\'mAno\_ maho\'bhi\_H kani\'krada\_tpari\_ vArA\'NyarSha .
##9.096.21c##  krILa\'~ncha\_mvo\_3\_\'rA vi\'sha pU\_yamA\'na\_ indra\'M te\_ raso\' madi\_ro ma\'mattu ..
##9.096.22a##  prAsya\_ dhArA\' bR^iha\_tIra\'sR^igranna\_kto gobhi\'H ka\_lashA\_.N A vi\'vesha .
##9.096.22c##  sAma\' kR^i\_NvansA\'ma\_nyo\' vipa\_shchitkranda\'nnetya\_bhi sakhyu\_rna jA\_mim ..
##9.096.23a##  a\_pa\_ghnanne\'Shi pavamAna\_ shatrU\'npri\_yAM na jA\_ro a\_bhigI\'ta\_ indu\'H .
##9.096.23c##  sIda\_nvane\'Shu shaku\_no na patvA\_ soma\'H punA\_naH ka\_lashe\'Shu\_ sattA\' ..
##9.096.24a##  A te\_ rucha\_H pava\'mAnasya soma\_ yoShe\'va yanti su\_dughA\'H sudhA\_rAH .
##9.096.24c##  hari\_rAnI\'taH puru\_vAro\' a\_psvachi\'kradatka\_lashe\' devayU\_nAm ..
##9.097.01a##  a\_sya pre\_ShA he\_manA\' pU\_yamA\'no de\_vo de\_vebhi\_H sama\'pR^ikta\_ rasa\'m .
##9.097.01c##  su\_taH pa\_vitra\_M parye\'ti\_ rebha\'nmi\_teva\_ sadma\' pashu\_mAnti\_ hotA\' ..
##9.097.02a##  bha\_drA vastrA\' sama\_nyA\_3\_\' vasA\'no ma\_hAnka\_virni\_vacha\'nAni\_ shaMsa\'n .
##9.097.02c##  A va\'chyasva cha\_mvo\'H pU\_yamA\'no vichakSha\_No jAgR^i\'virde\_vavI\'tau ..
##9.097.03a##  samu\' pri\_yo mR^i\'jyate\_ sAno\_ avye\' ya\_shasta\'ro ya\_shasA\_M kShaito\' a\_sme .
##9.097.03c##  a\_bhi sva\'ra\_ dhanvA\' pU\_yamA\'no yU\_yaM pA\'ta sva\_stibhi\_H sadA\' naH ..
##9.097.04a##  pra gA\'yatA\_bhya\'rchAma de\_vAnsoma\'M hinota maha\_te dhanA\'ya .
##9.097.04c##  svA\_duH pa\'vAte\_ ati\_ vAra\_mavya\_mA sI\'dAti ka\_lasha\'M deva\_yurna\'H ..
##9.097.05a##  indu\'rde\_vAnA\_mupa\' sa\_khyamA\_yansa\_hasra\'dhAraH pavate\_ madA\'ya .
##9.097.05c##  nR^ibhi\_H stavA\'no\_ anu\_ dhAma\_ pUrva\_maga\_nnindra\'M maha\_te saubha\'gAya ..
##9.097.06a##  sto\_tre rA\_ye hari\'rarShA punA\_na indra\_M mado\' gachChatu te\_ bharA\'ya .
##9.097.06c##  de\_vairyA\'hi sa\_ratha\_M rAdho\_ achChA\' yU\_yaM pA\'ta sva\_stibhi\_H sadA\' naH ..
##9.097.07a##  pra kAvya\'mu\_shane\'va bruvA\_No de\_vo de\_vAnA\_M jani\'mA vivakti .
##9.097.07c##  mahi\'vrata\_H shuchi\'bandhuH pAva\_kaH pa\_dA va\'rA\_ho a\_bhye\'ti\_ rebha\'n ..
##9.097.08a##  pra ha\_MsAsa\'stR^i\_pala\'M ma\_nyumachChA\_mAdasta\_M vR^iSha\'gaNA ayAsuH .
##9.097.08c##  A\_~NgU\_ShyaM1\_\' pava\'mAna\_M sakhA\'yo du\_rmarSha\'M sA\_kaM pra va\'danti vA\_Nam ..
##9.097.09a##  sa ra\'Mhata urugA\_yasya\' jU\_tiM vR^ithA\_ krILa\'ntaM mimate\_ na gAva\'H .
##9.097.09c##  pa\_rI\_Na\_saM kR^i\'Nute ti\_gmashR^i\'~Ngo\_ divA\_ hari\_rdadR^i\'she\_ nakta\'mR^i\_jraH ..
##9.097.10a##  indu\'rvA\_jI pa\'vate\_ gonyo\'ghA\_ indre\_ soma\_H saha\_ inva\_nmadA\'ya .
##9.097.10c##  hanti\_ rakSho\_ bAdha\'te\_ paryarA\'tI\_rvari\'vaH kR^i\_NvanvR^i\_jana\'sya\_ rAjA\' ..
##9.097.11a##  adha\_ dhAra\'yA\_ madhvA\' pR^ichA\_nasti\_ro roma\' pavate\_ adri\'dugdhaH .
##9.097.11c##  indu\_rindra\'sya sa\_khyaM ju\'ShA\_No de\_vo de\_vasya\' matsa\_ro madA\'ya ..
##9.097.12a##  a\_bhi pri\_yANi\' pavate punA\_no de\_vo de\_vAnsvena\_ rase\'na pR^i\_~nchan .
##9.097.12c##  indu\_rdharmA\'NyR^itu\_thA vasA\'no\_ dasha\_ kShipo\' avyata\_ sAno\_ avye\' ..
##9.097.13a##  vR^iShA\_ shoNo\' abhi\_kani\'krada\_dgA na\_daya\'nneti pR^ithi\_vImu\_ta dyAm .
##9.097.13c##  indra\'syeva va\_gnurA shR^i\'Nva A\_jau pra\'che\_taya\'nnarShati\_ vAcha\_memAm ..
##9.097.14a##  ra\_sAyya\_H paya\'sA\_ pinva\'mAna I\_raya\'nneShi\_ madhu\'mantama\_Mshum .
##9.097.14c##  pava\'mAnaH saMta\_nime\'Shi kR^i\_NvannindrA\'ya soma pariShi\_chyamA\'naH ..
##9.097.15a##  e\_vA pa\'vasva madi\_ro madA\'yodagrA\_bhasya\' na\_maya\'nvadha\_snaiH .
##9.097.15c##  pari\_ varNa\_M bhara\'mANo\_ rusha\'ntaM ga\_vyurno\' arSha\_ pari\' soma si\_ktaH ..
##9.097.16a##  ju\_ShTvI na\' indo su\_pathA\' su\_gAnyu\_rau pa\'vasva\_ vari\'vAMsi kR^i\_Nvan .
##9.097.16c##  gha\_neva\_ viShva\'gduri\_tAni\' vi\_ghnannadhi\_ ShNunA\' dhanva\_ sAno\_ avye\' ..
##9.097.17a##  vR^i\_ShTiM no\' arSha di\_vyAM ji\'ga\_tnumiLA\'vatIM sha\_MgayI\'M jI\_radA\'num .
##9.097.17c##  stuke\'va vI\_tA dha\'nvA vichi\_nvanbandhU\'.Nri\_mA.N ava\'rA.N indo vA\_yUn ..
##9.097.18a##  gra\_nthiM na vi Shya\' grathi\_taM pu\'nA\_na R^i\_juM cha\' gA\_tuM vR^i\'ji\_naM cha\' soma .
##9.097.18c##  atyo\_ na kra\'do\_ hari\_rA sR^i\'jA\_no maryo\' deva dhanva pa\_styA\'vAn ..
##9.097.19a##  juShTo\_ madA\'ya de\_vatA\'ta indo\_ pari\_ ShNunA\' dhanva\_ sAno\_ avye\' .
##9.097.19c##  sa\_hasra\'dhAraH sura\_bhirada\'bdha\_H pari\' srava\_ vAja\'sAtau nR^i\_Shahye\' ..
##9.097.20a##  a\_ra\_shmAno\_ ye\'.ara\_thA ayu\'ktA\_ atyA\'so\_ na sa\'sR^ijA\_nAsa\' A\_jau .
##9.097.20c##  e\_te shu\_krAso\' dhanvanti\_ somA\_ devA\'sa\_stA.N upa\' yAtA\_ piba\'dhyai ..
##9.097.21a##  e\_vA na\' indo a\_bhi de\_vavI\'ti\_M pari\' srava\_ nabho\_ arNa\'shcha\_mUShu\' .
##9.097.21c##  somo\' a\_smabhya\_M kAmya\'M bR^i\_hanta\'M ra\_yiM da\'dAtu vI\_rava\'ntamu\_gram ..
##9.097.22a##  takSha\_dyadI\_ mana\'so\_ vena\'to\_ vAgjyeShTha\'sya vA\_ dharma\'Ni\_ kShoranI\'ke .
##9.097.22c##  AdI\'mAya\_nvara\_mA vA\'vashA\_nA juShTa\_M pati\'M ka\_lashe\_ gAva\_ indu\'m ..
##9.097.23a##  pra dA\'nu\_do di\_vyo dA\'nupi\_nva R^i\_tamR^i\_tAya\' pavate sume\_dhAH .
##9.097.23c##  dha\_rmA bhu\'vadvR^ija\_nya\'sya\_ rAjA\_ pra ra\_shmibhi\'rda\_shabhi\'rbhAri\_ bhUma\' ..
##9.097.24a##  pa\_vitre\'bhi\_H pava\'mAno nR^i\_chakShA\_ rAjA\' de\_vAnA\'mu\_ta martyA\'nAm .
##9.097.24c##  dvi\_tA bhu\'vadrayi\_patI\' rayI\_NAmR^i\_taM bha\'ra\_tsubhR^i\'ta\_M chArvindu\'H ..
##9.097.25a##  arvA\'.N iva\_ shrava\'se sA\_timachChendra\'sya vA\_yora\_bhi vI\_tima\'rSha .
##9.097.25c##  sa na\'H sa\_hasrA\' bR^iha\_tIriSho\' dA\_ bhavA\' soma draviNo\_vitpu\'nA\_naH ..
##9.097.26a##  de\_vA\_vyo\' naH pariShi\_chyamA\'nA\_H kShaya\'M su\_vIra\'M dhanvantu\_ somA\'H .
##9.097.26c##  A\_ya\_jyava\'H suma\_tiM vi\_shvavA\'rA\_ hotA\'ro\_ na di\'vi\_yajo\' ma\_ndrata\'mAH ..
##9.097.27a##  e\_vA de\'va de\_vatA\'te pavasva ma\_he so\'ma\_ psara\'se deva\_pAna\'H .
##9.097.27c##  ma\_hashchi\_ddhi Shmasi\' hi\_tAH sa\'ma\_rye kR^i\_dhi su\'ShThA\_ne roda\'sI punA\_naH ..
##9.097.28a##  ashvo\_ no kra\'do\_ vR^iSha\'bhiryujA\_naH si\_Mho na bhI\_mo mana\'so\_ javI\'yAn .
##9.097.28c##  a\_rvA\_chInai\'H pa\_thibhi\_rye raji\'ShThA\_ A pa\'vasva saumana\_saM na\' indo ..
##9.097.29a##  sha\_taM dhArA\' de\_vajA\'tA asR^igransa\_hasra\'menAH ka\_vayo\' mR^ijanti .
##9.097.29c##  indo\' sa\_nitra\'M di\_va A pa\'vasva pura/e\_tAsi\' maha\_to dhana\'sya ..
##9.097.30a##  di\_vo na sargA\' asasR^igra\_mahnA\_M rAjA\_ na mi\_traM pra mi\'nAti\_ dhIra\'H .
##9.097.30c##  pi\_turna pu\_traH kratu\'bhiryatA\_na A pa\'vasva vi\_she a\_syA ajI\'tim ..
##9.097.31a##  pra te\_ dhArA\_ madhu\'matIrasR^igra\_nvArA\_nyatpU\_to a\_tyeShyavyA\'n .
##9.097.31c##  pava\'mAna\_ pava\'se\_ dhAma\_ gonA\'M jaj~nA\_naH sUrya\'mapinvo a\_rkaiH ..
##9.097.32a##  kani\'krada\_danu\_ panthA\'mR^i\_tasya\' shu\_kro vi bhA\'sya\_mR^ita\'sya\_ dhAma\' .
##9.097.32c##  sa indrA\'ya pavase matsa\_ravA\'nhinvA\_no vAcha\'M ma\_tibhi\'H kavI\_nAm ..
##9.097.33a##  di\_vyaH su\'pa\_rNo.ava\' chakShi soma\_ pinva\_ndhArA\_H karma\'NA de\_vavI\'tau .
##9.097.33c##  endo\' visha ka\_lasha\'M soma\_dhAna\_M kranda\'nnihi\_ sUrya\_syopa\' ra\_shmim ..
##9.097.34a##  ti\_sro vAcha\' Irayati\_ pra vahni\'rR^i\_tasya\' dhI\_tiM brahma\'No manI\_ShAm .
##9.097.34c##  gAvo\' yanti\_ gopa\'tiM pR^i\_chChamA\'nA\_H soma\'M yanti ma\_tayo\' vAvashA\_nAH ..
##9.097.35a##  soma\_M gAvo\' dhe\_navo\' vAvashA\_nAH soma\_M viprA\' ma\_tibhi\'H pR^i\_chChamA\'nAH .
##9.097.35c##  soma\'H su\_taH pU\'yate a\_jyamA\'na\_H some\' a\_rkAstri\_ShTubha\_H saM na\'vante ..
##9.097.36a##  e\_vA na\'H soma pariShi\_chyamA\'na\_ A pa\'vasva pU\_yamA\'naH sva\_sti .
##9.097.36c##  indra\_mA vi\'sha bR^iha\_tA rave\'Na va\_rdhayA\_ vAcha\'M ja\_nayA\_ pura\'Mdhim ..
##9.097.37a##  A jAgR^i\'vi\_rvipra\' R^i\_tA ma\'tI\_nAM soma\'H punA\_no a\'sadachcha\_mUShu\' .
##9.097.37c##  sapa\'nti\_ yaM mi\'thu\_nAso\_ nikA\'mA adhva\_ryavo\' rathi\_rAsa\'H su\_hastA\'H ..
##9.097.38a##  sa pu\'nA\_na upa\_ sUre\_ na dhAtobhe a\'prA\_ roda\'sI\_ vi Sha A\'vaH .
##9.097.38c##  pri\_yA chi\_dyasya\' priya\_sAsa\' U\_tI sa tU dhana\'M kA\_riNe\_ na pra ya\'Msat ..
##9.097.39a##  sa va\'rdhi\_tA vardha\'naH pU\_yamA\'na\_H somo\' mI\_DhvA.N a\_bhi no\_ jyoti\'ShAvIt .
##9.097.39c##  yenA\' na\_H pUrve\' pi\_tara\'H pada\_j~nAH sva\_rvido\' a\_bhi gA adri\'mu\_ShNan ..
##9.097.40a##  akrA\'nsamu\_draH pra\'tha\_me vidha\'rma~nja\_naya\'npra\_jA bhuva\'nasya\_ rAjA\' .
##9.097.40c##  vR^iShA\' pa\_vitre\_ adhi\_ sAno\_ avye\' bR^i\_hatsomo\' vAvR^idhe suvA\_na indu\'H ..
##9.097.41a##  ma\_hattatsomo\' mahi\_Shashcha\'kArA\_pAM yadgarbho.avR^i\'NIta de\_vAn .
##9.097.41c##  ada\'dhA\_dindre\_ pava\'mAna\_ ojo.aja\'naya\_tsUrye\_ jyoti\_rindu\'H ..
##9.097.42a##  matsi\' vA\_yumi\_ShTaye\_ rAdha\'se cha\_ matsi\' mi\_trAvaru\'NA pU\_yamA\'naH .
##9.097.42c##  matsi\_ shardho\_ mAru\'ta\_M matsi\' de\_vAnmatsi\_ dyAvA\'pR^ithi\_vI de\'va soma ..
##9.097.43a##  R^i\_juH pa\'vasva vR^iji\_nasya\' ha\_ntApAmI\'vA\_M bAdha\'mAno\_ mR^idha\'shcha .
##9.097.43c##  a\_bhi\_shrI\_Nanpaya\_H paya\'sA\_bhi gonA\_mindra\'sya\_ tvaM tava\' va\_yaM sakhA\'yaH ..
##9.097.44a##  madhva\_H sUda\'M pavasva\_ vasva\_ utsa\'M vI\_raM cha\' na\_ A pa\'vasvA\_ bhaga\'M cha .
##9.097.44c##  svada\_svendrA\'ya\_ pava\'mAna indo ra\_yiM cha\' na\_ A pa\'vasvA samu\_drAt ..
##9.097.45a##  soma\'H su\_to dhAra\_yAtyo\_ na hitvA\_ sindhu\_rna ni\_mnama\_bhi vA\_jya\'kShAH .
##9.097.45c##  A yoni\_M vanya\'masadatpunA\_naH samindu\_rgobhi\'rasara\_tsama\_dbhiH ..
##9.097.46a##  e\_Sha sya te\' pavata indra\_ soma\'shcha\_mUShu\_ dhIra\' usha\_te tava\'svAn .
##9.097.46c##  sva\'rchakShA rathi\_raH sa\_tyashu\'Shma\_H kAmo\_ na yo de\'vaya\_tAmasa\'rji ..
##9.097.47a##  e\_Sha pra\_tnena\_ vaya\'sA punA\_nasti\_ro varpA\'Msi duhi\_turdadhA\'naH .
##9.097.47c##  vasA\'na\_H sharma\' tri\_varU\'thama\_psu hote\'va yAti\_ sama\'neShu\_ rebha\'n ..
##9.097.48a##  nU na\_stvaM ra\'thi\_ro de\'va soma\_ pari\' srava cha\_mvo\'H pU\_yamA\'naH .
##9.097.48c##  a\_psu svAdi\'ShTho\_ madhu\'mA.N R^i\_tAvA\' de\_vo na yaH sa\'vi\_tA sa\_tyama\'nmA ..
##9.097.49a##  a\_bhi vA\_yuM vI\_tya\'rShA gR^iNA\_no\_3\_\'.abhi mi\_trAvaru\'NA pU\_yamA\'naH .
##9.097.49c##  a\_bhI nara\'M dhI\_java\'naM rathe\_ShThAma\_bhIndra\_M vR^iSha\'Na\_M vajra\'bAhum ..
##9.097.50a##  a\_bhi vastrA\' suvasa\_nAnya\'rShA\_bhi dhe\_nUH su\_dughA\'H pU\_yamA\'naH .
##9.097.50c##  a\_bhi cha\_ndrA bharta\'ve no\_ hira\'NyA\_bhyashvA\'nra\_thino\' deva soma ..
##9.097.51a##  a\_bhI no\' arSha di\_vyA vasU\'nya\_bhi vishvA\_ pArthi\'vA pU\_yamA\'naH .
##9.097.51c##  a\_bhi yena\_ dravi\'Nama\_shnavA\'mA\_bhyA\'rShe\_yaM ja\'madagni\_vanna\'H ..
##9.097.52a##  a\_yA pa\_vA pa\'vasvai\_nA vasU\'ni mA.Nshcha\_tva i\'ndo\_ sara\'si\_ pra dha\'nva .
##9.097.52c##  bra\_dhnashchi\_datra\_ vAto\_ na jU\_taH pu\'ru\_medha\'shchi\_ttaka\'ve\_ nara\'M dAt ..
##9.097.53a##  u\_ta na\' e\_nA pa\'va\_yA pa\'va\_svAdhi\' shru\_te shra\_vAyya\'sya tI\_rthe .
##9.097.53c##  Sha\_ShTiM sa\_hasrA\' naigu\_to vasU\'ni vR^i\_kShaM na pa\_kvaM dhU\'nava\_draNA\'ya ..
##9.097.54a##  mahI\_me a\'sya\_ vR^iSha\_nAma\' shU\_She mA.Nshcha\'tve vA\_ pR^isha\'ne vA\_ vadha\'tre .
##9.097.54c##  asvA\'payanni\_guta\'H sne\_haya\_chchApA\_mitrA\_.N apA\_chito\' ache\_taH ..
##9.097.55a##  saM trI pa\_vitrA\_ vita\'tAnye\_Shyanveka\'M dhAvasi pU\_yamA\'naH .
##9.097.55c##  asi\_ bhago\_ asi\' dA\_trasya\' dA\_tAsi\' ma\_ghavA\' ma\_ghava\'dbhya indo ..
##9.097.56a##  e\_Sha vi\'shva\_vitpa\'vate manI\_ShI somo\_ vishva\'sya\_ bhuva\'nasya\_ rAjA\' .
##9.097.56c##  dra\_psA.N I\_raya\'nvi\_dathe\_Shvindu\_rvi vAra\_mavya\'M sa\_mayAti\' yAti ..
##9.097.57a##  indu\'M rihanti mahi\_ShA ada\'bdhAH pa\_de re\'bhanti ka\_vayo\_ na gR^idhrA\'H .
##9.097.57c##  hi\_nvanti\_ dhIrA\' da\_shabhi\_H kShipA\'bhi\_H sama\'~njate rU\_pama\_pAM rase\'na ..
##9.097.58a##  tvayA\' va\_yaM pava\'mAnena soma\_ bhare\' kR^i\_taM vi chi\'nuyAma\_ shashva\'t .
##9.097.58c##  tanno\' mi\_tro varu\'No mAmahantA\_madi\'ti\_H sindhu\'H pR^ithi\_vI u\_ta dyauH ..
##9.098.01a##  a\_bhi no\' vAja\_sAta\'maM ra\_yima\'rSha puru\_spR^iha\'m .
##9.098.01c##  indo\' sa\_hasra\'bharNasaM tuvidyu\_mnaM vi\'bhvA\_saha\'m ..
##9.098.02a##  pari\_ Shya su\'vA\_no a\_vyaya\_M rathe\_ na varmA\'vyata .
##9.098.02c##  indu\'ra\_bhi druNA\' hi\_to hi\'yA\_no dhArA\'bhirakShAH ..
##9.098.03a##  pari\_ Shya su\'vA\_no a\'kShA\_ indu\_ravye\_ mada\'chyutaH .
##9.098.03c##  dhArA\_ ya U\_rdhvo a\'dhva\_re bhrA\_jA naiti\' gavya\_yuH ..
##9.098.04a##  sa hi tvaM de\'va\_ shashva\'te\_ vasu\_ martA\'ya dA\_shuShe\' .
##9.098.04c##  indo\' saha\_sriNa\'M ra\_yiM sha\_tAtmA\'naM vivAsasi ..
##9.098.05a##  va\_yaM te\' a\_sya vR^i\'traha\_nvaso\_ vasva\'H puru\_spR^iha\'H .
##9.098.05c##  ni nedi\'ShThatamA i\_ShaH syAma\' su\_mnasyA\'dhrigo ..
##9.098.06a##  dviryaM pa~ncha\_ svaya\'shasa\_M svasA\'ro\_ adri\'saMhatam .
##9.098.06c##  pri\_yamindra\'sya\_ kAmya\'M prasnA\_paya\'ntyU\_rmiNa\'m ..
##9.098.07a##  pari\_ tyaM ha\'rya\_taM hari\'M ba\_bhruM pu\'nanti\_ vAre\'Na .
##9.098.07c##  yo de\_vAnvishvA\_.N itpari\_ made\'na sa\_ha gachCha\'ti ..
##9.098.08a##  a\_sya vo\_ hyava\'sA\_ pAnto\' dakSha\_sAdha\'nam .
##9.098.08c##  yaH sU\_riShu\_ shravo\' bR^i\_hadda\_dhe sva1\_\'rNa ha\'rya\_taH ..
##9.098.09a##  sa vA\'M ya\_j~neShu\' mAnavI\_ indu\'rjaniShTa rodasI .
##9.098.09c##  de\_vo de\'vI giri\_ShThA asre\'dha\_ntaM tu\'vi\_ShvaNi\' ..
##9.098.10a##  indrA\'ya soma\_ pAta\'ve vR^itra\_ghne pari\' Shichyase .
##9.098.10c##  nare\' cha\_ dakShi\'NAvate de\_vAya\' sadanA\_sade\' ..
##9.098.11a##  te pra\_tnAso\_ vyu\'ShTiShu\_ somA\'H pa\_vitre\' akSharan .
##9.098.11c##  a\_pa\_protha\'ntaH sanu\_tarhu\'ra\_shchita\'H prA\_tastA.N apra\'chetasaH ..
##9.098.12a##  taM sa\'khAyaH puro\_rucha\'M yU\_yaM va\_yaM cha\' sU\_raya\'H .
##9.098.12c##  a\_shyAma\_ vAja\'gandhyaM sa\_nema\_ vAja\'pastyam ..
##9.099.01a##  A ha\'rya\_tAya\' dhR^i\_ShNave\_ dhanu\'stanvanti\_ pauMsya\'m .
##9.099.01c##  shu\_krAM va\'ya\_ntyasu\'rAya ni\_rNija\'M vi\_pAmagre\' mahI\_yuva\'H ..
##9.099.02a##  adha\' kSha\_pA pari\'ShkR^ito\_ vAjA\'.N a\_bhi pra gA\'hate .
##9.099.02c##  yadI\' vi\_vasva\'to\_ dhiyo\_ hari\'M hi\_nvanti\_ yAta\'ve ..
##9.099.03a##  tama\'sya marjayAmasi\_ mado\_ ya i\'ndra\_pAta\'maH .
##9.099.03c##  yaM gAva\' A\_sabhi\'rda\_dhuH pu\_rA nU\_naM cha\' sU\_raya\'H ..
##9.099.04a##  taM gAtha\'yA purA\_NyA pu\'nA\_nama\_bhya\'nUShata .
##9.099.04c##  u\_to kR^i\'panta dhI\_tayo\' de\_vAnA\_M nAma\_ bibhra\'tIH ..
##9.099.05a##  tamu\_kShamA\'Nama\_vyaye\_ vAre\' punanti dharNa\_sim .
##9.099.05c##  dU\_taM na pU\_rvachi\'ttaya\_ A shA\'sate manI\_ShiNa\'H ..
##9.099.06a##  sa pu\'nA\_no ma\_dinta\'ma\_H soma\'shcha\_mUShu\' sIdati .
##9.099.06c##  pa\_shau na reta\' A\_dadha\_tpati\'rvachasyate dhi\_yaH ..
##9.099.07a##  sa mR^i\'jyate su\_karma\'bhirde\_vo de\_vebhya\'H su\_taH .
##9.099.07c##  vi\_de yadA\'su saMda\_dirma\_hIra\_po vi gA\'hate ..
##9.099.08a##  su\_ta i\'ndo pa\_vitra\_ A nR^ibhi\'rya\_to vi nI\'yase .
##9.099.08c##  indrA\'ya matsa\_rinta\'mashcha\_mUShvA ni ShI\'dasi ..
##9.100.01a##  a\_bhI na\'vante a\_druha\'H pri\_yamindra\'sya\_ kAmya\'m .
##9.100.01c##  va\_tsaM na pUrva\_ Ayu\'ni jA\_taM ri\'hanti mA\_tara\'H ..
##9.100.02a##  pu\_nA\_na i\'nda\_vA bha\'ra\_ soma\' dvi\_barha\'saM ra\_yim .
##9.100.02c##  tvaM vasU\'ni puShyasi\_ vishvA\'ni dA\_shuSho\' gR^i\_he ..
##9.100.03a##  tvaM dhiya\'M mano\_yuja\'M sR^i\_jA vR^i\_ShTiM na ta\'nya\_tuH .
##9.100.03c##  tvaM vasU\'ni\_ pArthi\'vA di\_vyA cha\' soma puShyasi ..
##9.100.04a##  pari\' te ji\_gyuSho\' yathA\_ dhArA\' su\_tasya\' dhAvati .
##9.100.04c##  raMha\'mANA\_ vya1\_\'vyaya\_M vAra\'M vA\_jIva\' sAna\_siH ..
##9.100.05a##  kratve\_ dakShA\'ya naH kave\_ pava\'sva soma\_ dhAra\'yA .
##9.100.05c##  indrA\'ya\_ pAta\'ve su\_to mi\_trAya\_ varu\'NAya cha ..
##9.100.06a##  pava\'sva vAja\_sAta\'maH pa\_vitre\_ dhAra\'yA su\_taH .
##9.100.06c##  indrA\'ya soma\_ viShNa\'ve de\_vebhyo\_ madhu\'mattamaH ..
##9.100.07a##  tvAM ri\'hanti mA\_taro\_ hari\'M pa\_vitre\' a\_druha\'H .
##9.100.07c##  va\_tsaM jA\_taM na dhe\_nava\_H pava\'mAna\_ vidha\'rmaNi ..
##9.100.08a##  pava\'mAna\_ mahi\_ shrava\'shchi\_trebhi\'ryAsi ra\_shmibhi\'H .
##9.100.08c##  shardha\_ntamA\'Msi jighnase\_ vishvA\'ni dA\_shuSho\' gR^i\_he ..
##9.100.09a##  tvaM dyAM cha\' mahivrata pR^ithi\_vIM chAti\' jabhriShe .
##9.100.09c##  prati\' drA\_pima\'mu~nchathA\_H pava\'mAna mahitva\_nA ..
##9.101.01a##  pu\_roji\'tI vo\_ andha\'saH su\_tAya\' mAdayi\_tnave\' .
##9.101.01c##  apa\_ shvAna\'M shnathiShTana\_ sakhA\'yo dIrghaji\_hvya\'m ..
##9.101.02a##  yo dhAra\'yA pAva\_kayA\' paripra\_syanda\'te su\_taH .
##9.101.02c##  indu\_rashvo\_ na kR^itvya\'H ..
##9.101.03a##  taM du\_roSha\'ma\_bhI nara\_H soma\'M vi\_shvAchyA\' dhi\_yA .
##9.101.03c##  ya\_j~naM hi\'nva\_ntyadri\'bhiH ..
##9.101.04a##  su\_tAso\_ madhu\'mattamA\_H somA\_ indrA\'ya ma\_ndina\'H .
##9.101.04c##  pa\_vitra\'vanto akSharande\_vAnga\'chChantu vo\_ madA\'H ..
##9.101.05a##  indu\_rindrA\'ya pavata\_ iti\' de\_vAso\' abruvan .
##9.101.05c##  vA\_chaspati\'rmakhasyate\_ vishva\_syeshA\'na\_ oja\'sA ..
##9.101.06a##  sa\_hasra\'dhAraH pavate samu\_dro vA\'chamI~Nkha\_yaH .
##9.101.06c##  soma\_H patI\' rayI\_NAM sakhendra\'sya di\_vedi\'ve ..
##9.101.07a##  a\_yaM pU\_ShA ra\_yirbhaga\_H soma\'H punA\_no a\'rShati .
##9.101.07c##  pati\_rvishva\'sya\_ bhUma\'no\_ vya\'khya\_droda\'sI u\_bhe ..
##9.101.08a##  samu\' pri\_yA a\'nUShata\_ gAvo\_ madA\'ya\_ ghR^iShva\'yaH .
##9.101.08c##  somA\'saH kR^iNvate pa\_thaH pava\'mAnAsa\_ inda\'vaH ..
##9.101.09a##  ya oji\'ShTha\_stamA bha\'ra\_ pava\'mAna shra\_vAyya\'m .
##9.101.09c##  yaH pa~ncha\' charSha\_NIra\_bhi ra\_yiM yena\_ vanA\'mahai ..
##9.101.10a##  somA\'H pavanta\_ inda\'vo\_.asmabhya\'M gAtu\_vitta\'mAH .
##9.101.10c##  mi\_trAH su\'vA\_nA a\'re\_pasa\'H svA\_dhya\'H sva\_rvida\'H ..
##9.101.11a##  su\_ShvA\_NAso\_ vyadri\'bhi\_shchitA\'nA\_ goradhi\' tva\_chi .
##9.101.11c##  iSha\'ma\_smabhya\'ma\_bhita\_H sama\'svaranvasu\_vida\'H ..
##9.101.12a##  e\_te pU\_tA vi\'pa\_shchita\_H somA\'so\_ dadhyA\'shiraH .
##9.101.12c##  sUryA\'so\_ na da\'rsha\_tAso\' jiga\_tnavo\' dhru\_vA ghR^i\_te ..
##9.101.13a##  pra su\'nvA\_nasyAndha\'so\_ marto\_ na vR^i\'ta\_ tadvacha\'H .
##9.101.13c##  apa\_ shvAna\'marA\_dhasa\'M ha\_tA ma\_khaM na bhR^iga\'vaH ..
##9.101.14a##  A jA\_miratke\' avyata bhu\_je na pu\_tra o\_Nyo\'H .
##9.101.14c##  sara\'jjA\_ro na yoSha\'NAM va\_ro na yoni\'mA\_sada\'m ..
##9.101.15a##  sa vI\_ro da\'kSha\_sAdha\'no\_ vi yasta\_stambha\_ roda\'sI .
##9.101.15c##  hari\'H pa\_vitre\' avyata ve\_dhA na yoni\'mA\_sada\'m ..
##9.101.16a##  avyo\_ vAre\'bhiH pavate\_ somo\_ gavye\_ adhi\' tva\_chi .
##9.101.16c##  kani\'krada\_dvR^iShA\_ hari\_rindra\'syA\_bhye\'ti niShkR^i\_tam ..
##9.102.01a##  krA\_NA shishu\'rma\_hInA\'M hi\_nvannR^i\_tasya\_ dIdhi\'tim .
##9.102.01c##  vishvA\_ pari\' pri\_yA bhu\'va\_dadha\' dvi\_tA ..
##9.102.02a##  upa\' tri\_tasya\' pA\_Shyo\_3\_\'rabha\'kta\_ yadguhA\' pa\_dam .
##9.102.02c##  ya\_j~nasya\' sa\_pta dhAma\'bhi\_radha\' pri\_yam ..
##9.102.03a##  trINi\' tri\_tasya\_ dhAra\'yA pR^i\_ShTheShvera\'yA ra\_yim .
##9.102.03c##  mimI\'te asya\_ yoja\'nA\_ vi su\_kratu\'H ..
##9.102.04a##  ja\_j~nA\_naM sa\_pta mA\_taro\' ve\_dhAma\'shAsata shri\_ye .
##9.102.04c##  a\_yaM dhru\_vo ra\'yI\_NAM chike\'ta\_ yat ..
##9.102.05a##  a\_sya vra\_te sa\_joSha\'so\_ vishve\' de\_vAso\' a\_druha\'H .
##9.102.05c##  spA\_rhA bha\'vanti\_ ranta\'yo ju\_Shanta\_ yat ..
##9.102.06a##  yamI\_ garbha\'mR^itA\_vR^idho\' dR^i\_she chAru\_majI\'janan .
##9.102.06c##  ka\_viM maMhi\'ShThamadhva\_re pu\'ru\_spR^iha\'m ..
##9.102.07a##  sa\_mI\_chI\_ne a\_bhi tmanA\' ya\_hvI R^i\_tasya\' mA\_tarA\' .
##9.102.07c##  ta\_nvA\_nA ya\_j~namA\'nu\_Shagyada\'~nja\_te ..
##9.102.08a##  kratvA\' shu\_krebhi\'ra\_kShabhi\'rR^i\_Norapa\' vra\_jaM di\_vaH .
##9.102.08c##  hi\_nvannR^i\_tasya\_ dIdhi\'ti\_M prAdhva\_re ..
##9.103.01a##  pra pu\'nA\_nAya\' ve\_dhase\_ somA\'ya\_ vacha\_ udya\'tam .
##9.103.01c##  bhR^i\_tiM na bha\'rA ma\_tibhi\_rjujo\'Shate ..
##9.103.02a##  pari\_ vArA\'Nya\_vyayA\_ gobhi\'ra~njA\_no a\'rShati .
##9.103.02c##  trI Sha\_dhasthA\' punA\_naH kR^i\'Nute\_ hari\'H ..
##9.103.03a##  pari\_ kosha\'M madhu\_shchuta\'ma\_vyaye\_ vAre\' arShati .
##9.103.03c##  a\_bhi vANI\_rR^iShI\'NAM sa\_pta nU\'Shata ..
##9.103.04a##  pari\' Ne\_tA ma\'tI\_nAM vi\_shvade\'vo\_ adA\'bhyaH .
##9.103.04c##  soma\'H punA\_nashcha\_mvo\'rvisha\_ddhari\'H ..
##9.103.05a##  pari\_ daivI\_ranu\' sva\_dhA indre\'Na yAhi sa\_ratha\'m .
##9.103.05c##  pu\_nA\_no vA\_ghadvA\_ghadbhi\_rama\'rtyaH ..
##9.103.06a##  pari\_ sapti\_rna vA\'ja\_yurde\_vo de\_vebhya\'H su\_taH .
##9.103.06c##  vyA\_na\_shiH pava\'mAno\_ vi dhA\'vati ..
##9.104.01a##  sakhA\'ya\_ A ni ShI\'data punA\_nAya\_ pra gA\'yata .
##9.104.01c##  shishu\_M na ya\_j~naiH pari\' bhUShata shri\_ye ..
##9.104.02a##  samI\' va\_tsaM na mA\_tR^ibhi\'H sR^i\_jatA\' gaya\_sAdha\'nam .
##9.104.02c##  de\_vA\_vyaM1\_\' mada\'ma\_bhi dvisha\'vasam ..
##9.104.03a##  pu\_nAtA\' dakSha\_sAdha\'na\_M yathA\_ shardhA\'ya vI\_taye\' .
##9.104.03c##  yathA\' mi\_trAya\_ varu\'NAya\_ shaMta\'maH ..
##9.104.04a##  a\_smabhya\'M tvA vasu\_vida\'ma\_bhi vANI\'ranUShata .
##9.104.04c##  gobhi\'ShTe\_ varNa\'ma\_bhi vA\'sayAmasi ..
##9.104.05a##  sa no\' madAnAM pata\_ indo\' de\_vapsa\'rA asi .
##9.104.05c##  sakhe\'va\_ sakhye\' gAtu\_vitta\'mo bhava ..
##9.104.06a##  sane\'mi kR^i\_dhya1\_\'smadA ra\_kShasa\_M kaM chi\'da\_triNa\'m .
##9.104.06c##  apAde\'vaM dva\_yumaMho\' yuyodhi naH ..
##9.105.01a##  taM va\'H sakhAyo\_ madA\'ya punA\_nama\_bhi gA\'yata .
##9.105.01c##  shishu\_M na ya\_j~naiH sva\'dayanta gU\_rtibhi\'H ..
##9.105.02a##  saM va\_tsa i\'va mA\_tR^ibhi\_rindu\'rhinvA\_no a\'jyate .
##9.105.02c##  de\_vA\_vIrmado\' ma\_tibhi\_H pari\'ShkR^itaH ..
##9.105.03a##  a\_yaM dakShA\'ya\_ sAdha\'no\_.ayaM shardhA\'ya vI\_taye\' .
##9.105.03c##  a\_yaM de\_vebhyo\_ madhu\'mattamaH su\_taH ..
##9.105.04a##  goma\'nna indo\_ ashva\'vatsu\_taH su\'dakSha dhanva .
##9.105.04c##  shuchi\'M te\_ varNa\_madhi\_ goShu\' dIdharam ..
##9.105.05a##  sa no\' harINAM pata\_ indo\' de\_vapsa\'rastamaH .
##9.105.05c##  sakhe\'va\_ sakhye\_ naryo\' ru\_che bha\'va ..
##9.105.06a##  sane\'mi\_ tvama\_smadA.N ade\'va\_M kaM chi\'da\_triNa\'m .
##9.105.06c##  sA\_hvA.N i\'ndo\_ pari\_ bAdho\_ apa\' dva\_yum ..
##9.106.01a##  indra\_machCha\' su\_tA i\_me vR^iSha\'NaM yantu\_ hara\'yaH .
##9.106.01c##  shru\_ShTI jA\_tAsa\_ inda\'vaH sva\_rvida\'H ..
##9.106.02a##  a\_yaM bharA\'ya sAna\_sirindrA\'ya pavate su\_taH .
##9.106.02c##  somo\_ jaitra\'sya chetati\_ yathA\' vi\_de ..
##9.106.03a##  a\_syedindro\_ made\_ShvA grA\_bhaM gR^i\'bhNIta sAna\_sim .
##9.106.03c##  vajra\'M cha\_ vR^iSha\'NaM bhara\_tsama\'psu\_jit ..
##9.106.04a##  pra dha\'nvA soma\_ jAgR^i\'vi\_rindrA\'yendo\_ pari\' srava .
##9.106.04c##  dyu\_manta\_M shuShma\_mA bha\'rA sva\_rvida\'m ..
##9.106.05a##  indrA\'ya\_ vR^iSha\'Na\_M mada\_M pava\'sva vi\_shvada\'rshataH .
##9.106.05c##  sa\_hasra\'yAmA pathi\_kR^idvi\'chakSha\_NaH ..
##9.106.06a##  a\_smabhya\'M gAtu\_vitta\'mo de\_vebhyo\_ madhu\'mattamaH .
##9.106.06c##  sa\_hasra\'M yAhi pa\_thibhi\_H kani\'kradat ..
##9.106.07a##  pava\'sva de\_vavI\'taya\_ indo\_ dhArA\'bhi\_roja\'sA .
##9.106.07c##  A ka\_lasha\_M madhu\'mAnsoma naH sadaH ..
##9.106.08a##  tava\' dra\_psA u\'da\_pruta\_ indra\_M madA\'ya vAvR^idhuH .
##9.106.08c##  tvAM de\_vAso\' a\_mR^itA\'ya\_ kaM pa\'puH ..
##9.106.09a##  A na\'H sutAsa indavaH punA\_nA dhA\'vatA ra\_yim .
##9.106.09c##  vR^i\_ShTidyA\'vo rItyApaH sva\_rvida\'H ..
##9.106.10a##  soma\'H punA\_na U\_rmiNAvyo\_ vAra\_M vi dhA\'vati .
##9.106.10c##  agre\' vA\_chaH pava\'mAna\_H kani\'kradat ..
##9.106.11a##  dhI\_bhirhi\'nvanti vA\_jina\_M vane\_ krILa\'nta\_matya\'vim .
##9.106.11c##  a\_bhi tri\'pR^i\_ShThaM ma\_taya\_H sama\'svaran ..
##9.106.12a##  asa\'rji ka\_lashA\'.N a\_bhi mI\_Lhe sapti\_rna vA\'ja\_yuH .
##9.106.12c##  pu\_nA\_no vAcha\'M ja\_naya\'nnasiShyadat ..
##9.106.13a##  pava\'te harya\_to hari\_rati\_ hvarA\'Msi\_ raMhyA\' .
##9.106.13c##  a\_bhyarSha\'nsto\_tR^ibhyo\' vI\_rava\_dyasha\'H ..
##9.106.14a##  a\_yA pa\'vasva deva\_yurmadho\_rdhArA\' asR^ikShata .
##9.106.14c##  rebha\'npa\_vitra\_M parye\'Shi vi\_shvata\'H ..
##9.107.01a##  parI\_to Shi\'~nchatA su\_taM somo\_ ya u\'tta\_maM ha\_viH .
##9.107.01c##  da\_dha\_nvA.N yo naryo\' a\_psva1\_\'ntarA su\_ShAva\_ soma\_madri\'bhiH ..
##9.107.02a##  nU\_naM pu\'nA\_no.avi\'bhi\_H pari\' sra\_vAda\'bdhaH sura\_bhinta\'raH .
##9.107.02c##  su\_te chi\'ttvA\_psu ma\'dAmo\_ andha\'sA shrI\_Nanto\_ gobhi\_rutta\'ram ..
##9.107.03a##  pari\' suvA\_nashchakSha\'se deva\_mAda\'na\_H kratu\_rindu\'rvichakSha\_NaH ..
##9.107.04a##  pu\_nA\_naH so\'ma\_ dhAra\'yA\_po vasA\'no arShasi .
##9.107.04c##  A ra\'tna\_dhA yoni\'mR^i\_tasya\' sIda\_syutso\' deva hira\_Nyaya\'H ..
##9.107.05a##  du\_hA\_na Udha\'rdi\_vyaM madhu\' pri\_yaM pra\_tnaM sa\_dhastha\_mAsa\'dat .
##9.107.05c##  A\_pR^ichChya\'M dha\_ruNa\'M vA\_jya\'rShati\_ nR^ibhi\'rdhU\_to vi\'chakSha\_NaH ..
##9.107.06a##  pu\_nA\_naH so\'ma\_ jAgR^i\'vi\_ravyo\_ vAre\_ pari\' pri\_yaH .
##9.107.06c##  tvaM vipro\' abha\_vo.a~Ngi\'rastamo\_ madhvA\' ya\_j~naM mi\'mikSha naH ..
##9.107.07a##  somo\' mI\_DhvAnpa\'vate gAtu\_vitta\'ma\_ R^iShi\_rvipro\' vichakSha\_NaH .
##9.107.07c##  tvaM ka\_vira\'bhavo deva\_vIta\'ma\_ A sUrya\'M rohayo di\_vi ..
##9.107.08a##  soma\' u ShuvA\_NaH so\_tR^ibhi\_radhi\_ ShNubhi\_ravI\'nAm .
##9.107.08c##  ashva\'yeva ha\_ritA\' yAti\_ dhAra\'yA ma\_ndrayA\' yAti\_ dhAra\'yA ..
##9.107.09a##  a\_nU\_pe gomA\_ngobhi\'rakShA\_H somo\' du\_gdhAbhi\'rakShAH .
##9.107.09c##  sa\_mu\_draM na sa\_Mvara\'NAnyagmanma\_ndI madA\'ya toshate ..
##9.107.10a##  A so\'ma suvA\_no adri\'bhisti\_ro vArA\'Nya\_vyayA\' .
##9.107.10c##  jano\_ na pu\_ri cha\_mvo\'rvisha\_ddhari\_H sado\_ vane\'Shu dadhiShe ..
##9.107.11a##  sa mA\'mR^ije ti\_ro aNvA\'ni me\_Shyo\' mI\_Lhe sapti\_rna vA\'ja\_yuH .
##9.107.11c##  a\_nu\_mAdya\_H pava\'mAno manI\_Shibhi\_H somo\_ vipre\'bhi\_rR^ikva\'bhiH ..
##9.107.12a##  pra so\'ma de\_vavI\'taye\_ sindhu\_rna pi\'pye\_ arNa\'sA .
##9.107.12c##  a\_MshoH paya\'sA madi\_ro na jAgR^i\'vi\_rachChA\_ kosha\'M madhu\_shchuta\'m ..
##9.107.13a##  A ha\'rya\_to arju\'ne\_ atke\' avyata pri\_yaH sU\_nurna marjya\'H .
##9.107.13c##  tamI\'M hinvantya\_paso\_ yathA\_ ratha\'M na\_dIShvA gabha\'styoH ..
##9.107.14a##  a\_bhi somA\'sa A\_yava\_H pava\'nte\_ madya\_M mada\'m .
##9.107.14c##  sa\_mu\_drasyAdhi\' vi\_ShTapi\' manI\_ShiNo\' matsa\_rAsa\'H sva\_rvida\'H ..
##9.107.15a##  tara\'tsamu\_draM pava\'mAna U\_rmiNA\_ rAjA\' de\_va R^i\_taM bR^i\_hat .
##9.107.15c##  arSha\'nmi\_trasya\_ varu\'Nasya\_ dharma\'NA\_ pra hi\'nvA\_na R^i\_taM bR^i\_hat ..
##9.107.16a##  nR^ibhi\'ryemA\_no ha\'rya\_to vi\'chakSha\_No rAjA\' de\_vaH sa\'mu\_driya\'H ..
##9.107.17a##  indrA\'ya pavate\_ mada\_H somo\' ma\_rutva\'te su\_taH .
##9.107.17c##  sa\_hasra\'dhAro\_ atyavya\'marShati\_ tamI\' mR^ijantyA\_yava\'H ..
##9.107.18a##  pu\_nA\_nashcha\_mU ja\_naya\'nma\_tiM ka\_viH somo\' de\_veShu\' raNyati .
##9.107.18c##  a\_po vasA\'na\_H pari\_ gobhi\_rutta\'ra\_H sIda\_nvane\'Shvavyata ..
##9.107.19a##  tavA\_haM so\'ma rAraNa sa\_khya i\'ndo di\_vedi\'ve .
##9.107.19c##  pu\_rUNi\' babhro\_ ni cha\'ranti\_ mAmava\' pari\_dhI.Nrati\_ tA.N i\'hi ..
##9.107.20a##  u\_tAhaM nakta\'mu\_ta so\'ma te\_ divA\' sa\_khyAya\' babhra\_ Udha\'ni .
##9.107.20c##  ghR^i\_NA tapa\'nta\_mati\_ sUrya\'M pa\_raH sha\'ku\_nA i\'va paptima ..
##9.107.21a##  mR^i\_jyamA\'naH suhastya samu\_dre vAcha\'minvasi .
##9.107.21c##  ra\_yiM pi\_sha~Nga\'M bahu\_laM pu\'ru\_spR^iha\_M pava\'mAnA\_bhya\'rShasi ..
##9.107.22a##  mR^i\_jA\_no vAre\_ pava\'mAno a\_vyaye\_ vR^iShAva\' chakrado\_ vane\' .
##9.107.22c##  de\_vAnA\'M soma pavamAna niShkR^i\_taM gobhi\'ra~njA\_no a\'rShasi ..
##9.107.23a##  pava\'sva\_ vAja\'sAtaye\_.abhi vishvA\'ni\_ kAvyA\' .
##9.107.23c##  tvaM sa\'mu\_draM pra\'tha\_mo vi dhA\'rayo de\_vebhya\'H soma matsa\_raH ..
##9.107.24a##  sa tU pa\'vasva\_ pari\_ pArthi\'va\_M rajo\' di\_vyA cha\' soma\_ dharma\'bhiH .
##9.107.24c##  tvAM viprA\'so ma\_tibhi\'rvichakShaNa shu\_bhraM hi\'nvanti dhI\_tibhi\'H ..
##9.107.25a##  pava\'mAnA asR^ikShata pa\_vitra\_mati\_ dhAra\'yA .
##9.107.25c##  ma\_rutva\'nto matsa\_rA i\'ndri\_yA hayA\' me\_dhAma\_bhi prayA\'Msi cha ..
##9.107.26a##  a\_po vasA\'na\_H pari\_ kosha\'marSha\_tIndu\'rhiyA\_naH so\_tR^ibhi\'H .
##9.107.26c##  ja\_naya\_~njyoti\'rma\_ndanA\' avIvasha\_dgAH kR^i\'NvA\_no na ni\_rNija\'m ..
##9.108.01a##  pava\'sva\_ madhu\'mattama\_ indrA\'ya soma kratu\_vitta\'mo\_ mada\'H .
##9.108.01c##  mahi\' dyu\_kShata\'mo\_ mada\'H ..
##9.108.02a##  yasya\' te pI\_tvA vR^i\'Sha\_bho vR^i\'ShA\_yate\_.asya pI\_tA sva\_rvida\'H .
##9.108.02c##  sa su\_prake\'to a\_bhya\'kramI\_diSho.achChA\_ vAja\_M naita\'shaH ..
##9.108.03a##  tvaM hya1\_\'~Nga daivyA\_ pava\'mAna\_ jani\'mAni dyu\_matta\'maH .
##9.108.03c##  a\_mR^i\_ta\_tvAya\' gho\_Shaya\'H ..
##9.108.04a##  yenA\_ nava\'gvo da\_dhya~N~Na\'porNu\_te yena\_ viprA\'sa Api\_re .
##9.108.04c##  de\_vAnA\'M su\_mne a\_mR^ita\'sya\_ chAru\'No\_ yena\_ shravA\'MsyAna\_shuH ..
##9.108.05a##  e\_Sha sya dhAra\'yA su\_to.avyo\_ vAre\'bhiH pavate ma\_dinta\'maH .
##9.108.05c##  krILa\'nnU\_rmira\_pAmi\'va ..
##9.108.06a##  ya u\_sriyA\_ apyA\' a\_ntarashma\'no\_ nirgA akR^i\'nta\_doja\'sA .
##9.108.06c##  a\_bhi vra\_jaM ta\'tniShe\_ gavya\_mashvya\'M va\_rmIva\' dhR^iShNa\_vA ru\'ja ..
##9.108.07a##  A so\'tA\_ pari\' Shi~ncha\_tAshva\_M na stoma\'ma\_ptura\'M raja\_stura\'m .
##9.108.07c##  va\_na\_kra\_kShamu\'da\_pruta\'m ..
##9.108.08a##  sa\_hasra\'dhAraM vR^iSha\_bhaM pa\'yo\_vR^idha\'M pri\_yaM de\_vAya\_ janma\'ne .
##9.108.08c##  R^i\_tena\_ ya R^i\_tajA\'to vivAvR^i\_dhe rAjA\' de\_va R^i\_taM bR^i\_hat ..
##9.108.09a##  a\_bhi dyu\_mnaM bR^i\_hadyasha\_ iSha\'spate didI\_hi de\'va deva\_yuH .
##9.108.09c##  vi kosha\'M madhya\_maM yu\'va ..
##9.108.10a##  A va\'chyasva sudakSha cha\_mvo\'H su\_to vi\_shAM vahni\_rna vi\_shpati\'H .
##9.108.10c##  vR^i\_ShTiM di\_vaH pa\'vasva rI\_tima\_pAM jinvA\_ gavi\'ShTaye\_ dhiya\'H ..
##9.108.11a##  e\_tamu\_ tyaM ma\'da\_chyuta\'M sa\_hasra\'dhAraM vR^iSha\_bhaM divo\' duhuH .
##9.108.11c##  vishvA\_ vasU\'ni\_ bibhra\'tam ..
##9.108.12a##  vR^iShA\_ vi ja\'j~ne ja\_naya\_nnama\'rtyaH pra\_tapa\_~njyoti\'ShA\_ tama\'H .
##9.108.12c##  sa suShTu\'taH ka\_vibhi\'rni\_rNija\'M dadhe tri\_dhAtva\'sya\_ daMsa\'sA ..
##9.108.13a##  sa su\'nve\_ yo vasU\'nA\_M yo rA\_yAmA\'ne\_tA ya iLA\'nAm .
##9.108.13c##  somo\_ yaH su\'kShitI\_nAm ..
##9.108.14a##  yasya\' na\_ indra\_H pibA\_dyasya\' ma\_ruto\_ yasya\' vArya\_maNA\_ bhaga\'H .
##9.108.14c##  A yena\' mi\_trAvaru\'NA\_ karA\'maha\_ endra\_mava\'se ma\_he ..
##9.108.15a##  indrA\'ya soma\_ pAta\'ve\_ nR^ibhi\'rya\_taH svA\'yu\_dho ma\_dinta\'maH .
##9.108.15c##  pava\'sva\_ madhu\'mattamaH ..
##9.108.16a##  indra\'sya\_ hArdi\' soma\_dhAna\_mA vi\'sha samu\_drami\'va\_ sindha\'vaH .
##9.108.16c##  juShTo\' mi\_trAya\_ varu\'NAya vA\_yave\' di\_vo vi\'ShTa\_mbha u\'tta\_maH ..
##9.109.01a##  pari\_ pra dha\_nvendrA\'ya soma svA\_durmi\_trAya\' pU\_ShNe bhagA\'ya ..
##9.109.02a##  indra\'ste soma su\_tasya\' peyA\_H kratve\_ dakShA\'ya\_ vishve\' cha de\_vAH ..
##9.109.03a##  e\_vAmR^itA\'ya ma\_he kShayA\'ya\_ sa shu\_kro a\'rSha di\_vyaH pI\_yUSha\'H ..
##9.109.04a##  pava\'sva soma ma\_hAnsa\'mu\_draH pi\_tA de\_vAnA\_M vishvA\_bhi dhAma\' ..
##9.109.05a##  shu\_kraH pa\'vasva de\_vebhya\'H soma di\_ve pR^i\'thi\_vyai shaM cha\' pra\_jAyai\' ..
##9.109.06a##  di\_vo dha\_rtAsi\' shu\_kraH pI\_yUSha\'H sa\_tye vidha\'rmanvA\_jI pa\'vasva ..
##9.109.07a##  pava\'sva soma dyu\_mnI su\'dhA\_ro ma\_hAmavI\'nA\_manu\' pU\_rvyaH ..
##9.109.08a##  nR^ibhi\'ryemA\_no ja\'j~nA\_naH pU\_taH kShara\_dvishvA\'ni ma\_ndraH sva\_rvit ..
##9.109.09a##  indu\'H punA\_naH pra\_jAmu\'rA\_NaH kara\_dvishvA\'ni\_ dravi\'NAni naH ..
##9.109.10a##  pava\'sva soma\_ kratve\_ dakShA\_yAshvo\_ na ni\_kto vA\_jI dhanA\'ya ..
##9.109.11a##  taM te\' so\_tAro\_ rasa\_M madA\'ya pu\_nanti\_ soma\'M ma\_he dyu\_mnAya\' ..
##9.109.12a##  shishu\'M jaj~nA\_naM hari\'M mR^ijanti pa\_vitre\_ soma\'M de\_vebhya\_ indu\'m ..
##9.109.13a##  indu\'H paviShTa\_ chAru\_rmadA\'yA\_pAmu\_pasthe\' ka\_virbhagA\'ya ..
##9.109.14a##  bibha\'rti\_ chArvindra\'sya\_ nAma\_ yena\_ vishvA\'ni vR^i\_trA ja\_ghAna\' ..
##9.109.15a##  piba\'ntyasya\_ vishve\' de\_vAso\_ gobhi\'H shrI\_tasya\_ nR^ibhi\'H su\_tasya\' ..
##9.109.16a##  pra su\'vA\_no a\'kShAH sa\_hasra\'dhArasti\_raH pa\_vitra\_M vi vAra\_mavya\'m ..
##9.109.17a##  sa vA\_jya\'kShAH sa\_hasra\'retA a\_dbhirmR^i\'jA\_no gobhi\'H shrINA\_naH ..
##9.109.18a##  pra so\'ma yA\_hIndra\'sya ku\_kShA nR^ibhi\'ryemA\_no adri\'bhiH su\_taH ..
##9.109.19a##  asa\'rji vA\_jI ti\_raH pa\_vitra\_mindrA\'ya\_ soma\'H sa\_hasra\'dhAraH ..
##9.109.20a##  a\_~njantye\'na\_M madhvo\_ rase\_nendrA\'ya\_ vR^iShNa\_ indu\_M madA\'ya ..
##9.109.21a##  de\_vebhya\'stvA\_ vR^ithA\_ pAja\'se\_.apo vasA\'na\_M hari\'M mR^ijanti ..
##9.109.22a##  indu\_rindrA\'ya toshate\_ ni to\'shate shrI\_Nannu\_gro ri\_Nanna\_paH ..
##9.110.01a##  paryU\_ Shu pra dha\'nva\_ vAja\'sAtaye\_ pari\' vR^i\_trANi\' sa\_kShaNi\'H .
##9.110.01c##  dvi\_Shasta\_radhyA\' R^iNa\_yA na\' Iyase ..
##9.110.02a##  anu\_ hi tvA\' su\_taM so\'ma\_ madA\'masi ma\_he sa\'marya\_rAjye\' .
##9.110.02c##  vAjA\'.N a\_bhi pa\'vamAna\_ pra gA\'hase ..
##9.110.03a##  ajI\'jano\_ hi pa\'vamAna\_ sUrya\'M vi\_dhAre\_ shakma\'nA\_ paya\'H .
##9.110.03c##  gojI\'rayA\_ raMha\'mANa\_H pura\'MdhyA ..
##9.110.04a##  ajI\'jano amR^ita\_ martye\_ShvA.N R^i\_tasya\_ dharma\'nna\_mR^ita\'sya\_ chAru\'NaH .
##9.110.04c##  sadA\'saro\_ vAja\_machChA\_ sani\'Shyadat ..
##9.110.05a##  a\_bhya\'bhi\_ hi shrava\'sA ta\_tardi\_thotsa\_M na kaM chi\'jjana\_pAna\_makShi\'tam .
##9.110.05c##  sharyA\'bhi\_rna bhara\'mANo\_ gabha\'styoH ..
##9.110.06a##  AdI\_M ke chi\_tpashya\'mAnAsa\_ Apya\'M vasu\_rucho\' di\_vyA a\_bhya\'nUShata .
##9.110.06c##  vAra\_M na de\_vaH sa\'vi\_tA vyU\'rNute ..
##9.110.07a##  tve so\'ma pratha\_mA vR^i\_ktaba\'rhiSho ma\_he vAjA\'ya\_ shrava\'se\_ dhiya\'M dadhuH .
##9.110.07c##  sa tvaM no\' vIra vI\_ryA\'ya chodaya ..
##9.110.08a##  di\_vaH pI\_yUSha\'M pU\_rvyaM yadu\_kthya\'M ma\_ho gA\_hAddi\_va A nira\'dhukShata .
##9.110.08c##  indra\'ma\_bhi jAya\'mAna\_M sama\'svaran ..
##9.110.09a##  adha\_ yadi\_me pa\'vamAna\_ roda\'sI i\_mA cha\_ vishvA\_ bhuva\'nA\_bhi ma\_jmanA\' .
##9.110.09c##  yU\_the na ni\_ShThA vR^i\'Sha\_bho vi ti\'ShThase ..
##9.110.10a##  soma\'H punA\_no a\_vyaye\_ vAre\_ shishu\_rna krILa\_npava\'mAno akShAH .
##9.110.10c##  sa\_hasra\'dhAraH sha\_tavA\'ja\_ indu\'H ..
##9.110.11a##  e\_Sha pu\'nA\_no madhu\'mA.N R^i\_tAvendrA\_yendu\'H pavate svA\_durU\_rmiH .
##9.110.11c##  vA\_ja\_sani\'rvarivo\_vidva\'yo\_dhAH ..
##9.110.12a##  sa pa\'vasva\_ saha\'mAnaH pR^ita\_nyUnsedha\_nrakShA\_Msyapa\' du\_rgahA\'Ni .
##9.110.12c##  svA\_yu\_dhaH sA\'sa\_hvAnso\'ma\_ shatrU\'n ..
##9.111.01a##  a\_yA ru\_chA hari\'NyA punA\_no vishvA\_ dveShA\'Msi tarati sva\_yugva\'bhi\_H sUro\_ na sva\_yugva\'bhiH .
##9.111.01d##  dhArA\' su\_tasya\' rochate punA\_no a\'ru\_Sho hari\'H .
##9.111.01f##  vishvA\_ yadrU\_pA pa\'ri\_yAtyR^ikva\'bhiH sa\_ptAsye\'bhi\_rR^ikva\'bhiH ..
##9.111.02a##  tvaM tyatpa\'NI\_nAM vi\'do\_ vasu\_ saM mA\_tR^ibhi\'rmarjayasi\_ sva A dama\' R^i\_tasya\' dhI\_tibhi\_rdame\' .
##9.111.02d##  pa\_rA\_vato\_ na sAma\_ tadyatrA\_ raNa\'nti dhI\_taya\'H .
##9.111.02f##  tri\_dhAtu\'bhi\_raru\'ShIbhi\_rvayo\' dadhe\_ rocha\'mAno\_ vayo\' dadhe ..
##9.111.03a##  pUrvA\_manu\' pra\_disha\'M yAti\_ cheki\'ta\_tsaM ra\_shmibhi\'ryatate darsha\_to ratho\_ daivyo\' darsha\_to ratha\'H .
##9.111.03d##  agma\'nnu\_kthAni\_ pauMsyendra\_M jaitrA\'ya harShayan .
##9.111.03f##  vajra\'shcha\_ yadbhava\'tho\_ ana\'pachyutA sa\_matsvana\'pachyutA ..
##9.112.01a##  nA\_nA\_naM vA u\' no\_ dhiyo\_ vi vra\_tAni\_ janA\'nAm .
##9.112.01c##  takShA\' ri\_ShTaM ru\_taM bhi\_Shagbra\_hmA su\_nvanta\'michCha\_tIndrA\'yendo\_ pari\' srava ..
##9.112.02a##  jara\'tIbhi\_roSha\'dhIbhiH pa\_rNebhi\'H shaku\_nAnA\'m .
##9.112.02c##  kA\_rmA\_ro ashma\'bhi\_rdyubhi\_rhira\'NyavantamichCha\_tIndrA\'yendo\_ pari\' srava ..
##9.112.03a##  kA\_rura\_haM ta\_to bhi\_Shagu\'palapra\_kShiNI\' na\_nA .
##9.112.03c##  nAnA\'dhiyo vasU\_yavo.anu\_ gA i\'va tasthi\_mendrA\'yendo\_ pari\' srava ..
##9.112.04a##  ashvo\_ voLhA\' su\_khaM ratha\'M hasa\_nAmu\'pama\_ntriNa\'H .
##9.112.04c##  shepo\_ roma\'Nvantau bhe\_dau vArinma\_NDUka\' ichCha\_tIndrA\'yendo\_ pari\' srava ..
##9.113.01a##  sha\_rya\_NAva\'ti\_ soma\_mindra\'H pibatu vR^itra\_hA .
##9.113.01c##  bala\_M dadhA\'na A\_tmani\' kari\_ShyanvI\_rya\'M ma\_hadindrA\'yendo\_ pari\' srava ..
##9.113.02a##  A pa\'vasva dishAM pata ArjI\_kAtso\'ma mIDhvaH .
##9.113.02c##  R^i\_ta\_vA\_kena\' sa\_tyena\' shra\_ddhayA\_ tapa\'sA su\_ta indrA\'yendo\_ pari\' srava ..
##9.113.03a##  pa\_rjanya\'vR^iddhaM mahi\_ShaM taM sUrya\'sya duhi\_tAbha\'rat .
##9.113.03c##  taM ga\'ndha\_rvAH pratya\'gR^ibhNa\_ntaM some\_ rasa\_mAda\'dhu\_rindrA\'yendo\_ pari\' srava ..
##9.113.04a##  R^i\_taM vada\'nnR^itadyumna sa\_tyaM vada\'nsatyakarman .
##9.113.04c##  shra\_ddhAM vada\'nsoma rAjandhA\_trA so\'ma\_ pari\'ShkR^ita\_ indrA\'yendo\_ pari\' srava ..
##9.113.05a##  sa\_tyamu\'grasya bR^iha\_taH saM sra\'vanti saMsra\_vAH .
##9.113.05c##  saM ya\'nti ra\_sino\_ rasA\'H punA\_no brahma\'NA hara\_ indrA\'yendo\_ pari\' srava ..
##9.113.06a##  yatra\' bra\_hmA pa\'vamAna Chanda\_syA\_M3\_\' vAcha\_M vada\'n .
##9.113.06c##  grAvNA\_ some\' mahI\_yate\_ some\'nAna\_ndaM ja\_naya\_nnindrA\'yendo\_ pari\' srava ..
##9.113.07a##  yatra\_ jyoti\_raja\'sra\_M yasmi\'.Nllo\_ke sva\'rhi\_tam .
##9.113.07c##  tasmi\_nmAM dhe\'hi pavamAnA\_mR^ite\' lo\_ke akShi\'ta\_ indrA\'yendo\_ pari\' srava ..
##9.113.08a##  yatra\_ rAjA\' vaivasva\_to yatrA\'va\_rodha\'naM di\_vaH .
##9.113.08c##  yatrA\_mUrya\_hvatI\_rApa\_statra\_ mAma\_mR^ita\'M kR^i\_dhIndrA\'yendo\_ pari\' srava ..
##9.113.09a##  yatrA\'nukA\_maM chara\'NaM trinA\_ke tri\'di\_ve di\_vaH .
##9.113.09c##  lo\_kA yatra\_ jyoti\'Shmanta\_statra\_ mAma\_mR^ita\'M kR^i\_dhIndrA\'yendo\_ pari\' srava ..
##9.113.10a##  yatra\_ kAmA\' nikA\_mAshcha\_ yatra\' bra\_dhnasya\' vi\_ShTapa\'m .
##9.113.10c##  sva\_dhA cha\_ yatra\_ tR^ipti\'shcha\_ tatra\_ mAma\_mR^ita\'M kR^i\_dhIndrA\'yendo\_ pari\' srava ..
##9.113.11a##  yatrA\'na\_ndAshcha\_ modA\'shcha\_ muda\'H pra\_muda\_ Asa\'te .
##9.113.11c##  kAma\'sya\_ yatrA\_ptAH kAmA\_statra\_ mAma\_mR^ita\'M kR^i\_dhIndrA\'yendo\_ pari\' srava ..
##9.114.01a##  ya indo\_H pava\'mAna\_syAnu\_ dhAmA\_nyakra\'mIt .
##9.114.01c##  tamA\'huH supra\_jA iti\_ yaste\' so\_mAvi\'dha\_nmana\_ indrA\'yendo\_ pari\' srava ..
##9.114.02a##  R^iShe\' mantra\_kR^itA\_M stomai\_H kashya\'podva\_rdhaya\_ngira\'H .
##9.114.02c##  soma\'M namasya\_ rAjA\'na\_M yo ja\_j~ne vI\_rudhA\_M pati\_rindrA\'yendo\_ pari\' srava ..
##9.114.03a##  sa\_pta disho\_ nAnA\'sUryAH sa\_pta hotA\'ra R^i\_tvija\'H .
##9.114.03c##  de\_vA A\'di\_tyA ye sa\_pta tebhi\'H somA\_bhi ra\'kSha na\_ indrA\'yendo\_ pari\' srava ..
##9.114.04a##  yatte\' rAja~nChR^i\_taM ha\_vistena\' somA\_bhi ra\'kSha naH .
##9.114.04c##  a\_rA\_tI\_vA mA na\'stArI\_nmo cha\' na\_H kiM cha\_nAma\'ma\_dindrA\'yendo\_ pari\' srava ..
##10.001.01a##  agre\' bR^i\_hannu\_ShasA\'mU\_rdhvo a\'sthAnnirjaga\_nvAntama\'so\_ jyoti\_ShAgA\'t .
##10.001.01c##  a\_gnirbhA\_nunA\_ rusha\'tA\_ sva~Nga\_ A jA\_to vishvA\_ sadmA\'nyaprAH ..
##10.001.02a##  sa jA\_to garbho\' asi\_ roda\'syo\_ragne\_ chAru\_rvibhR^i\'ta\_ oSha\'dhIShu .
##10.001.02c##  chi\_traH shishu\_H pari\_ tamA\'Msya\_ktUnpra mA\_tR^ibhyo\_ adhi\_ kani\'kradadgAH ..
##10.001.03a##  viShNu\'ri\_tthA pa\'ra\_mama\'sya vi\_dvA~njA\_to bR^i\_hanna\_bhi pA\'ti tR^i\_tIya\'m .
##10.001.03c##  A\_sA yada\'sya\_ payo\_ akra\'ta\_ svaM sache\'taso a\_bhya\'rcha\_ntyatra\' ..
##10.001.04a##  ata\' u tvA pitu\_bhR^ito\_ jani\'trIrannA\_vR^idha\_M prati\' chara\_ntyannai\'H .
##10.001.04c##  tA I\_M pratye\'Shi\_ puna\'ra\_nyarU\'pA\_ asi\_ tvaM vi\_kShu mAnu\'ShIShu\_ hotA\' ..
##10.001.05a##  hotA\'raM chi\_trara\'thamadhva\_rasya\' ya\_j~nasya\'yaj~nasya ke\_tuM rusha\'ntam .
##10.001.05c##  pratya\'rdhiM de\_vasya\'devasya ma\_hnA shri\_yA tva1\_\'gnimati\'thi\_M janA\'nAm ..
##10.001.06a##  sa tu vastrA\_Nyadha\_ pesha\'nAni\_ vasA\'no a\_gnirnAbhA\' pR^ithi\_vyAH .
##10.001.06c##  a\_ru\_Sho jA\_taH pa\_da iLA\'yAH pu\_rohi\'to rAjanyakShI\_ha de\_vAn ..
##10.001.07a##  A hi dyAvA\'pR^ithi\_vI a\'gna u\_bhe sadA\' pu\_tro na mA\_tarA\' ta\_tantha\' .
##10.001.07c##  pra yA\_hyachCho\'sha\_to ya\'vi\_ShThAthA va\'ha sahasye\_ha de\_vAn ..
##10.002.01a##  pi\_prI\_hi de\_vA.N u\'sha\_to ya\'viShTha vi\_dvA.N R^i\_tU.NrR^i\'tupate yaje\_ha .
##10.002.01c##  ye daivyA\' R^i\_tvija\_stebhi\'ragne\_ tvaM hotR^I\'NAma\_syAya\'jiShThaH ..
##10.002.02a##  veShi\' ho\_tramu\_ta po\_traM janA\'nAM mandhA\_tAsi\' draviNo\_dA R^i\_tAvA\' .
##10.002.02c##  svAhA\' va\_yaM kR^i\_NavA\'mA ha\_vIMShi\' de\_vo de\_vAnya\'jatva\_gnirarha\'n ..
##10.002.03a##  A de\_vAnA\_mapi\_ panthA\'maganma\_ yachCha\_knavA\'ma\_ tadanu\_ pravo\'Lhum .
##10.002.03c##  a\_gnirvi\_dvAnsa ya\'jA\_tsedu\_ hotA\_ so a\'dhva\_rAnsa R^i\_tUnka\'lpayAti ..
##10.002.04a##  yadvo\' va\_yaM pra\'mi\_nAma\' vra\_tAni\' vi\_duShA\'M devA\_ avi\'duShTarAsaH .
##10.002.04c##  a\_gniShTadvishva\_mA pR^i\'NAti vi\_dvAnyebhi\'rde\_vA.N R^i\_tubhi\'H ka\_lpayA\'ti ..
##10.002.05a##  yatpA\'ka\_trA mana\'sA dI\_nada\'kShA\_ na ya\_j~nasya\' manva\_te martyA\'saH .
##10.002.05c##  a\_gniShTaddhotA\' kratu\_vidvi\'jA\_nanyaji\'ShTho de\_vA.N R^i\'tu\_sho ya\'jAti ..
##10.002.06a##  vishve\'ShA\_M hya\'dhva\_rANA\_manI\'kaM chi\_traM ke\_tuM jani\'tA tvA ja\_jAna\' .
##10.002.06c##  sa A ya\'jasva nR^i\_vatI\_ranu\_ kShA spA\_rhA iSha\'H kShu\_matI\'rvi\_shvaja\'nyAH ..
##10.002.07a##  yaM tvA\_ dyAvA\'pR^ithi\_vI yaM tvApa\_stvaShTA\_ yaM tvA\' su\_jani\'mA ja\_jAna\' .
##10.002.07c##  panthA\_manu\' pravi\_dvAnpi\'tR^i\_yANa\'M dyu\_mada\'gne samidhA\_no vi bhA\'hi ..
##10.003.01a##  i\_no rA\'jannara\_tiH sami\'ddho\_ raudro\_ dakShA\'ya suShu\_mA.N a\'darshi .
##10.003.01c##  chi\_kidvi bhA\'ti bhA\_sA bR^i\'ha\_tAsi\'knImeti\_ rusha\'tIma\_pAja\'n ..
##10.003.02a##  kR^i\_ShNAM yadenI\'ma\_bhi varpa\'sA\_ bhUjja\_naya\_nyoShA\'M bR^iha\_taH pi\_turjAm .
##10.003.02c##  U\_rdhvaM bhA\_nuM sUrya\'sya stabhA\_yandi\_vo vasu\'bhirara\_tirvi bhA\'ti ..
##10.003.03a##  bha\_dro bha\_drayA\_ sacha\'mAna\_ AgA\_tsvasA\'raM jA\_ro a\_bhye\'ti pa\_shchAt .
##10.003.03c##  su\_pra\_ke\_tairdyubhi\'ra\_gnirvi\_tiShTha\_nrusha\'dbhi\_rvarNai\'ra\_bhi rA\_mama\'sthAt ..
##10.003.04a##  a\_sya yAmA\'so bR^iha\_to na va\_gnUnindhA\'nA a\_gneH sakhyu\'H shi\_vasya\' .
##10.003.04c##  IDya\'sya\_ vR^iShNo\' bR^iha\_taH svAso\_ bhAmA\'so\_ yAma\'nna\_ktava\'shchikitre ..
##10.003.05a##  sva\_nA na yasya\_ bhAmA\'sa\_H pava\'nte\_ rocha\'mAnasya bR^iha\_taH su\_diva\'H .
##10.003.05c##  jyeShThe\'bhi\_ryasteji\'ShThaiH krILu\_madbhi\_rvarShi\'ShThebhirbhA\_nubhi\_rnakSha\'ti\_ dyAm ..
##10.003.06a##  a\_sya shuShmA\'so dadR^ishA\_napa\'ve\_rjeha\'mAnasya svanayanni\_yudbhi\'H .
##10.003.06c##  pra\_tnebhi\_ryo rusha\'dbhirde\_vata\'mo\_ vi rebha\'dbhirara\_tirbhAti\_ vibhvA\' ..
##10.003.07a##  sa A va\'kShi\_ mahi\' na\_ A cha\' satsi di\_vaspR^i\'thi\_vyora\'ra\_tiryu\'va\_tyoH .
##10.003.07c##  a\_gniH su\_tuka\'H su\_tuke\'bhi\_rashvai\_ rabha\'svadbhI\_ rabha\'svA\_.N eha ga\'myAH ..
##10.004.01a##  pra te\' yakShi\_ pra ta\' iyarmi\_ manma\_ bhuvo\_ yathA\_ vandyo\' no\_ have\'Shu .
##10.004.01c##  dhanva\'nniva pra\_pA a\'si\_ tvama\'gna iya\_kShave\' pU\_rave\' pratna rAjan ..
##10.004.02a##  yaM tvA\_ janA\'so a\_bhi sa\_Mchara\'nti\_ gAva\' u\_ShNami\'va vra\_jaM ya\'viShTha .
##10.004.02c##  dU\_to de\_vAnA\'masi\_ martyA\'nAma\_ntarma\_hA.Nshcha\'rasi rocha\_nena\' ..
##10.004.03a##  shishu\_M na tvA\_ jenya\'M va\_rdhaya\'ntI mA\_tA bi\'bharti sachana\_syamA\'nA .
##10.004.03c##  dhano\_radhi\' pra\_vatA\' yAsi\_ harya\_~njigI\'Shase pa\_shuri\_vAva\'sR^iShTaH ..
##10.004.04a##  mU\_rA a\'mUra\_ na va\_yaM chi\'kitvo mahi\_tvama\'gne\_ tvama\_~Nga vi\'tse .
##10.004.04c##  shaye\' va\_vrishchara\'ti ji\_hvayA\_danre\'ri\_hyate\' yuva\_tiM vi\_shpati\_H san ..
##10.004.05a##  kUchi\'jjAyate\_ sana\'yAsu\_ navyo\_ vane\' tasthau pali\_to dhU\_make\'tuH .
##10.004.05c##  a\_snA\_tApo\' vR^iSha\_bho na pra ve\'ti\_ sache\'taso\_ yaM pra\_Naya\'nta\_ martA\'H ..
##10.004.06a##  ta\_nU\_tyaje\'va\_ taska\'rA vana\_rgU ra\'sha\_nAbhi\'rda\_shabhi\'ra\_bhya\'dhItAm .
##10.004.06c##  i\_yaM te\' agne\_ navya\'sI manI\_ShA yu\_kShvA ratha\_M na shu\_chaya\'dbhi\_ra~Ngai\'H ..
##10.004.07a##  brahma\' cha te jAtavedo\_ nama\'shche\_yaM cha\_ gIH sada\_midvardha\'nI bhUt .
##10.004.07c##  rakShA\' No agne\_ tana\'yAni to\_kA rakSho\_ta na\'sta\_nvo\_3\_\' apra\'yuchChan ..
##10.005.01a##  eka\'H samu\_dro dha\_ruNo\' rayI\_NAma\_smaddhR^i\_do bhUri\'janmA\_ vi cha\'ShTe .
##10.005.01c##  siSha\_ktyUdha\'rni\_Nyoru\_pastha\_ utsa\'sya\_ madhye\_ nihi\'taM pa\_daM veH ..
##10.005.02a##  sa\_mA\_naM nI\_LaM vR^iSha\'No\_ vasA\'nA\_H saM ja\'gmire mahi\_ShA arva\'tIbhiH .
##10.005.02c##  R^i\_tasya\' pa\_daM ka\_vayo\_ ni pA\'nti\_ guhA\_ nAmA\'ni dadhire\_ parA\'Ni ..
##10.005.03a##  R^i\_tA\_yinI\' mA\_yinI\_ saM da\'dhAte mi\_tvA shishu\'M jaj~naturva\_rdhaya\'ntI .
##10.005.03c##  vishva\'sya\_ nAbhi\_M chara\'to dhru\_vasya\' ka\_veshchi\_ttantu\_M mana\'sA vi\_yanta\'H ..
##10.005.04a##  R^i\_tasya\_ hi va\'rta\_naya\_H sujA\'ta\_miSho\_ vAjA\'ya pra\_diva\_H sacha\'nte .
##10.005.04c##  a\_dhI\_vA\_saM roda\'sI vAvasA\_ne ghR^i\_tairannai\'rvAvR^idhAte\_ madhU\'nAm ..
##10.005.05a##  sa\_pta svasR^I\_raru\'ShIrvAvashA\_no vi\_dvAnmadhva\_ ujja\'bhArA dR^i\_she kam .
##10.005.05c##  a\_ntarye\'me a\_ntari\'kShe purA\_jA i\_chChanva\_vrima\'vidatpUSha\_Nasya\' ..
##10.005.06a##  sa\_pta ma\_ryAdA\'H ka\_vaya\'statakShu\_stAsA\_mekA\_mida\_bhya\'Mhu\_ro gA\'t .
##10.005.06c##  A\_yorha\' ska\_mbha u\'pa\_masya\' nI\_Le pa\_thAM vi\'sa\_rge dha\_ruNe\'Shu tasthau ..
##10.005.07a##  asa\'chcha\_ sachcha\' para\_me vyo\'ma\_ndakSha\'sya\_ janma\_nnadi\'teru\_pasthe\' .
##10.005.07c##  a\_gnirha\' naH prathama\_jA R^i\_tasya\_ pUrva\_ Ayu\'ni vR^iSha\_bhashcha\' dhe\_nuH ..
##10.006.01a##  a\_yaM sa yasya\_ sharma\_nnavo\'bhira\_gneredha\'te jari\_tAbhiShTau\' .
##10.006.01c##  jyeShThe\'bhi\_ryo bhA\_nubhi\'rR^iShU\_NAM pa\_ryeti\_ pari\'vIto vi\_bhAvA\' ..
##10.006.02a##  yo bhA\_nubhi\'rvi\_bhAvA\' vi\_bhAtya\_gnirde\_vebhi\'rR^i\_tAvAja\'sraH .
##10.006.02c##  A yo vi\_vAya\' sa\_khyA sakhi\_bhyo.apa\'rihvR^ito\_ atyo\_ na sapti\'H ..
##10.006.03a##  Ishe\_ yo vishva\'syA de\_vavI\'te\_rIshe\' vi\_shvAyu\'ru\_Shaso\_ vyu\'ShTau .
##10.006.03c##  A yasmi\'nma\_nA ha\_vIMShya\_gnAvari\'ShTarathaH ska\_bhnAti\' shU\_ShaiH ..
##10.006.04a##  shU\_Shebhi\'rvR^i\_dho ju\'ShA\_No a\_rkairde\_vA.N achChA\' raghu\_patvA\' jigAti .
##10.006.04c##  ma\_ndro hotA\_ sa ju\_hvA\_3\_\' yaji\'ShTha\_H sammi\'shlo a\_gnirA ji\'gharti de\_vAn ..
##10.006.05a##  tamu\_srAmindra\_M na reja\'mAnama\_gniM gI\_rbhirnamo\'bhi\_rA kR^i\'Nudhvam .
##10.006.05c##  A yaM viprA\'so ma\_tibhi\'rgR^i\_Nanti\' jA\_tave\'dasaM ju\_hva\'M sa\_hAnA\'m ..
##10.006.06a##  saM yasmi\_nvishvA\_ vasU\'ni ja\_gmurvAje\_ nAshvA\_H saptI\'vanta\_ evai\'H .
##10.006.06c##  a\_sme U\_tIrindra\'vAtatamA arvAchI\_nA a\'gna\_ A kR^i\'NuShva ..
##10.006.07a##  adhA\_ hya\'gne ma\_hnA ni\_ShadyA\' sa\_dyo ja\'j~nA\_no havyo\' ba\_bhUtha\' .
##10.006.07c##  taM te\' de\_vAso\_ anu\_ keta\'mAya\_nnadhA\'vardhanta pratha\_mAsa\_ UmA\'H ..
##10.007.01a##  sva\_sti no\' di\_vo a\'gne pR^ithi\_vyA vi\_shvAyu\'rdhehi ya\_jathA\'ya deva .
##10.007.01c##  sache\'mahi\_ tava\' dasma prake\_tairu\'ru\_ShyA Na\' u\_rubhi\'rdeva\_ shaMsai\'H ..
##10.007.02a##  i\_mA a\'gne ma\_taya\_stubhya\'M jA\_tA gobhi\_rashvai\'ra\_bhi gR^i\'Nanti\_ rAdha\'H .
##10.007.02c##  ya\_dA te\_ marto\_ anu\_ bhoga\_mAna\_Dvaso\_ dadhA\'no ma\_tibhi\'H sujAta ..
##10.007.03a##  a\_gniM ma\'nye pi\_tara\'ma\_gnimA\_pima\_gniM bhrAta\'ra\_M sada\_mitsakhA\'yam .
##10.007.03c##  a\_gneranI\'kaM bR^iha\_taH sa\'paryaM di\_vi shu\_kraM ya\'ja\_taM sUrya\'sya ..
##10.007.04a##  si\_dhrA a\'gne\_ dhiyo\' a\_sme sanu\'trI\_ryaM trAya\'se\_ dama\_ A nitya\'hotA .
##10.007.04c##  R^i\_tAvA\_ sa ro\_hida\'shvaH puru\_kShurdyubhi\'rasmA\_ aha\'bhirvA\_mama\'stu ..
##10.007.05a##  dyubhi\'rhi\_taM mi\_trami\'va pra\_yoga\'M pra\_tnamR^i\_tvija\'madhva\_rasya\' jA\_ram .
##10.007.05c##  bA\_hubhyA\'ma\_gnimA\_yavo\'.ajananta vi\_kShu hotA\'ra\_M nya\'sAdayanta ..
##10.007.06a##  sva\_yaM ya\'jasva di\_vi de\'va de\_vAnkiM te\_ pAka\'H kR^iNava\_dapra\'chetAH .
##10.007.06c##  yathAya\'ja R^i\_tubhi\'rdeva de\_vAne\_vA ya\'jasva ta\_nva\'M sujAta ..
##10.007.07a##  bhavA\' no agne.avi\_tota go\_pA bhavA\' vaya\_skR^idu\_ta no\' vayo\_dhAH .
##10.007.07c##  rAsvA\' cha naH sumaho ha\_vyadA\'ti\_M trAsvo\_ta na\'sta\_nvo\_3\_\' apra\'yuchChan ..
##10.008.01a##  pra ke\_tunA\' bR^iha\_tA yA\'tya\_gnirA roda\'sI vR^iSha\_bho ro\'ravIti .
##10.008.01c##  di\_vashchi\_dantA\'.N upa\_mA.N udA\'naLa\_pAmu\_pasthe\' mahi\_Sho va\'vardha ..
##10.008.02a##  mu\_moda\_ garbho\' vR^iSha\_bhaH ka\_kudmA\'nasre\_mA va\_tsaH shimI\'vA.N arAvIt .
##10.008.02c##  sa de\_vatA\_tyudya\'tAni kR^i\_NvansveShu\_ kShaye\'Shu pratha\_mo ji\'gAti ..
##10.008.03a##  A yo mU\_rdhAna\'M pi\_trorara\'bdha\_ nya\'dhva\_re da\'dhire\_ sUro\_ arNa\'H .
##10.008.03c##  asya\_ patma\_nnaru\'ShI\_rashva\'budhnA R^i\_tasya\_ yonau\' ta\_nvo\' juShanta ..
##10.008.04a##  u\_Shau\'Sho\_ hi va\'so\_ agra\_meShi\_ tvaM ya\_mayo\'rabhavo vi\_bhAvA\' .
##10.008.04c##  R^i\_tAya\' sa\_pta da\'dhiShe pa\_dAni\' ja\_naya\'nmi\_traM ta\_nve\_3\_\' svAyai\' ..
##10.008.05a##  bhuva\_shchakShu\'rma\_ha R^i\_tasya\' go\_pA bhuvo\_ varu\'No\_ yadR^i\_tAya\_ veShi\' .
##10.008.05c##  bhuvo\' a\_pAM napA\'jjAtavedo\_ bhuvo\' dU\_to yasya\' ha\_vyaM jujo\'ShaH ..
##10.008.06a##  bhuvo\' ya\_j~nasya\_ raja\'sashcha ne\_tA yatrA\' ni\_yudbhi\_H sacha\'se shi\_vAbhi\'H .
##10.008.06c##  di\_vi mU\_rdhAna\'M dadhiShe sva\_rShAM ji\_hvAma\'gne chakR^iShe havya\_vAha\'m ..
##10.008.07a##  a\_sya tri\_taH kratu\'nA va\_vre a\_ntari\_chChandhI\_tiM pi\_turevai\_H para\'sya .
##10.008.07c##  sa\_cha\_syamA\'naH pi\_troru\_pasthe\' jA\_mi bru\'vA\_Na Ayu\'dhAni veti ..
##10.008.08a##  sa pitryA\_NyAyu\'dhAni vi\_dvAnindre\'Shita A\_ptyo a\_bhya\'yudhyat .
##10.008.08c##  tri\_shI\_rShANa\'M sa\_ptara\'shmiM jagha\_nvAntvA\_ShTrasya\' chi\_nniH sa\'sR^ije tri\_to gAH ..
##10.008.09a##  bhUrIdindra\' u\_dina\'kShanta\_mojo.avA\'bhina\_tsatpa\'ti\_rmanya\'mAnam .
##10.008.09c##  tvA\_ShTrasya\' chidvi\_shvarU\'pasya\_ gonA\'mAchakrA\_NastrINi\' shI\_rShA parA\' vark ..
##10.009.01a##  Apo\_ hi ShThA ma\'yo\_bhuva\_stA na\' U\_rje da\'dhAtana .
##10.009.01c##  ma\_he raNA\'ya\_ chakSha\'se ..
##10.009.02a##  yo va\'H shi\_vata\'mo\_ rasa\_stasya\' bhAjayate\_ha na\'H .
##10.009.02c##  u\_sha\_tIri\'va mA\_tara\'H ..
##10.009.03a##  tasmA\_ ara\'M gamAma vo\_ yasya\_ kShayA\'ya\_ jinva\'tha .
##10.009.03c##  Apo\' ja\_naya\'thA cha naH ..
##10.009.04a##  shaM no\' de\_vIra\_bhiShTa\'ya\_ Apo\' bhavantu pI\_taye\' .
##10.009.04c##  shaM yora\_bhi sra\'vantu naH ..
##10.009.05a##  IshA\'nA\_ vAryA\'NA\_M kShaya\'ntIshcharShaNI\_nAm .
##10.009.05c##  a\_po yA\'chAmi bheSha\_jam ..
##10.009.06a##  a\_psu me\_ somo\' abravIda\_ntarvishvA\'ni bheSha\_jA .
##10.009.06c##  a\_gniM cha\' vi\_shvasha\'mbhuvam ..
##10.009.07a##  Apa\'H pR^iNI\_ta bhe\'Sha\_jaM varU\'thaM ta\_nve\_3\_\' mama\' .
##10.009.07c##  jyokcha\_ sUrya\'M dR^i\_she ..
##10.009.08a##  i\_damA\'pa\_H pra va\'hata\_ yatkiM cha\' duri\_taM mayi\' .
##10.009.08c##  yadvA\_hama\'bhidu\_droha\_ yadvA\' she\_pa u\_tAnR^i\'tam ..
##10.009.09a##  Apo\' a\_dyAnva\'chAriSha\_M rase\'na\_ sama\'gasmahi .
##10.009.09c##  paya\'svAnagna\_ A ga\'hi\_ taM mA\_ saM sR^i\'ja\_ varcha\'sA ..
##10.010.01a##  o chi\_tsakhA\'yaM sa\_khyA va\'vR^ityAM ti\_raH pu\_rU chi\'darNa\_vaM ja\'ga\_nvAn .
##10.010.01c##  pi\_turnapA\'ta\_mA da\'dhIta ve\_dhA adhi\_ kShami\' prata\_raM dIdhyA\'naH ..
##10.010.02a##  na te\_ sakhA\' sa\_khyaM va\'ShTye\_tatsala\'kShmA\_ yadviShu\'rUpA\_ bhavA\'ti .
##10.010.02c##  ma\_haspu\_trAso\_ asu\'rasya vI\_rA di\_vo dha\_rtAra\' urvi\_yA pari\' khyan ..
##10.010.03a##  u\_shanti\' ghA\_ te a\_mR^itA\'sa e\_tadeka\'sya chittya\_jasa\_M martya\'sya .
##10.010.03c##  ni te\_ mano\_ mana\'si dhAyya\_sme janyu\_H pati\'sta\_nva1\_\'mA vi\'vishyAH ..
##10.010.04a##  na yatpu\_rA cha\'kR^i\_mA kaddha\' nU\_namR^i\_tA vada\'nto\_ anR^i\'taM rapema .
##10.010.04c##  ga\_ndha\_rvo a\_psvapyA\' cha\_ yoShA\_ sA no\_ nAbhi\'H para\_maM jA\_mi tannau\' ..
##10.010.05a##  garbhe\_ nu nau\' jani\_tA dampa\'tI karde\_vastvaShTA\' savi\_tA vi\_shvarU\'paH .
##10.010.05c##  naki\'rasya\_ pra mi\'nanti vra\_tAni\_ veda\' nAva\_sya pR^i\'thi\_vI u\_ta dyauH ..
##10.010.06a##  ko a\_sya ve\'da pratha\_masyAhna\_H ka I\'M dadarsha\_ ka i\_ha pra vo\'chat .
##10.010.06c##  bR^i\_hanmi\_trasya\_ varu\'Nasya\_ dhAma\_ kadu\' brava Ahano\_ vIchyA\_ nR^In ..
##10.010.07a##  ya\_masya\' mA ya\_myaM1\_\' kAma\_ Aga\'nsamA\_ne yonau\' saha\_sheyyA\'ya .
##10.010.07c##  jA\_yeva\_ patye\' ta\_nva\'M ririchyA\_M vi chi\'dvR^iheva\_ rathye\'va cha\_krA ..
##10.010.08a##  na ti\'ShThanti\_ na ni mi\'Shantye\_te de\_vAnA\_M spasha\' i\_ha ye chara\'nti .
##10.010.08c##  a\_nyena\_ madA\'hano yAhi\_ tUya\_M tena\_ vi vR^i\'ha\_ rathye\'va cha\_krA ..
##10.010.09a##  rAtrI\'bhirasmA\_ aha\'bhirdashasye\_tsUrya\'sya\_ chakShu\_rmuhu\_runmi\'mIyAt .
##10.010.09c##  di\_vA pR^i\'thi\_vyA mi\'thu\_nA saba\'ndhU ya\_mIrya\_masya\' bibhR^iyA\_dajA\'mi ..
##10.010.10a##  A ghA\_ tA ga\'chChA\_nutta\'rA yu\_gAni\_ yatra\' jA\_maya\'H kR^i\_Nava\_nnajA\'mi .
##10.010.10c##  upa\' barbR^ihi vR^iSha\_bhAya\' bA\_huma\_nyami\'chChasva subhage\_ pati\_M mat ..
##10.010.11a##  kiM bhrAtA\'sa\_dyada\'nA\_thaM bhavA\'ti\_ kimu\_ svasA\_ yannirR^i\'tirni\_gachChA\'t .
##10.010.11c##  kAma\'mUtA ba\_hve\_3\_\'tadra\'pAmi ta\_nvA\' me ta\_nvaM1\_\' saM pi\'pR^igdhi ..
##10.010.12a##  na vA u\' te ta\_nvA\' ta\_nvaM1\_\' saM pa\'pR^ichyAM pA\_pamA\'hu\_ryaH svasA\'raM ni\_gachChA\'t .
##10.010.12c##  a\_nyena\_ matpra\_muda\'H kalpayasva\_ na te\_ bhrAtA\' subhage vaShTye\_tat ..
##10.010.13a##  ba\_to ba\'tAsi yama\_ naiva te\_ mano\_ hR^ida\'yaM chAvidAma .
##10.010.13c##  a\_nyA kila\_ tvAM ka\_kShye\'va yu\_ktaM pari\' ShvajAte\_ libu\'jeva vR^i\_kSham ..
##10.010.14a##  a\_nyamU\_ Shu tvaM ya\'mya\_nya u\_ tvAM pari\' ShvajAte\_ libu\'jeva vR^i\_kSham .
##10.010.14c##  tasya\' vA\_ tvaM mana\' i\_chChA sa vA\_ tavAdhA\' kR^iNuShva sa\_Mvida\_M subha\'drAm ..
##10.011.01a##  vR^iShA\_ vR^iShNe\' duduhe\_ doha\'sA di\_vaH payA\'Msi ya\_hvo adi\'te\_radA\'bhyaH .
##10.011.01c##  vishva\_M sa ve\'da\_ varu\'No\_ yathA\' dhi\_yA sa ya\_j~niyo\' yajatu ya\_j~niyA\'.N R^i\_tUn ..
##10.011.02a##  rapa\'dgandha\_rvIrapyA\' cha\_ yoSha\'NA na\_dasya\' nA\_de pari\' pAtu me\_ mana\'H .
##10.011.02c##  i\_ShTasya\_ madhye\_ adi\'ti\_rni dhA\'tu no\_ bhrAtA\' no jye\_ShThaH pra\'tha\_mo vi vo\'chati ..
##10.011.03a##  so chi\_nnu bha\_drA kShu\_matI\_ yasha\'svatyu\_ShA u\'vAsa\_ mana\'ve\_ sva\'rvatI .
##10.011.03c##  yadI\'mu\_shanta\'musha\_tAmanu\_ kratu\'ma\_gniM hotA\'raM vi\_dathA\'ya\_ jIja\'nan ..
##10.011.04a##  adha\_ tyaM dra\_psaM vi\_bhva\'M vichakSha\_NaM virAbha\'radiShi\_taH shye\_no a\'dhva\_re .
##10.011.04c##  yadI\_ visho\' vR^i\_Nate\' da\_smamAryA\' a\_gniM hotA\'ra\_madha\_ dhIra\'jAyata ..
##10.011.05a##  sadA\'si ra\_Nvo yava\'seva\_ puShya\'te\_ hotrA\'bhiragne\_ manu\'ShaH svadhva\_raH .
##10.011.05c##  vipra\'sya vA\_ yachCha\'shamA\_na u\_kthyaM1\_\' vAja\'M sasa\_vA.N u\'pa\_yAsi\_ bhUri\'bhiH ..
##10.011.06a##  udI\'raya pi\_tarA\' jA\_ra A bhaga\_miya\'kShati harya\_to hR^i\_tta i\'Shyati .
##10.011.06c##  viva\'kti\_ vahni\'H svapa\_syate\' ma\_khasta\'vi\_Shyate\_ asu\'ro\_ vepa\'te ma\_tI ..
##10.011.07a##  yaste\' agne suma\_tiM marto\_ akSha\_tsaha\'saH sUno\_ ati\_ sa pra shR^i\'Nve .
##10.011.07c##  iSha\_M dadhA\'no\_ vaha\'mAno\_ ashvai\_rA sa dyu\_mA.N ama\'vAnbhUShati\_ dyUn ..
##10.011.08a##  yada\'gna e\_ShA sami\'ti\_rbhavA\'ti de\_vI de\_veShu\' yaja\_tA ya\'jatra .
##10.011.08c##  ratnA\' cha\_ yadvi\_bhajA\'si svadhAvo bhA\_gaM no\_ atra\_ vasu\'mantaM vItAt ..
##10.011.09a##  shru\_dhI no\' agne\_ sada\'ne sa\_dhasthe\' yu\_kShvA ratha\'ma\_mR^ita\'sya dravi\_tnum .
##10.011.09c##  A no\' vaha\_ roda\'sI de\_vapu\'tre\_ mAki\'rde\_vAnA\_mapa\' bhUri\_ha syA\'H ..
##10.012.01a##  dyAvA\' ha\_ kShAmA\' pratha\_me R^i\_tenA\'bhishrA\_ve bha\'vataH satya\_vAchA\' .
##10.012.01c##  de\_vo yanmartA\'nya\_jathA\'ya kR^i\_NvansIda\_ddhotA\' pra\_tya~Nsvamasu\_M yan ..
##10.012.02a##  de\_vo de\_vAnpa\'ri\_bhUrR^i\_tena\_ vahA\' no ha\_vyaM pra\'tha\_mashchi\'ki\_tvAn .
##10.012.02c##  dhU\_make\'tuH sa\_midhA\_ bhAR^i\'jIko ma\_ndro hotA\_ nityo\' vA\_chA yajI\'yAn ..
##10.012.03a##  svAvR^i\'gde\_vasyA\_mR^ita\_M yadI\_ gorato\' jA\_tAso\' dhArayanta u\_rvI .
##10.012.03c##  vishve\' de\_vA anu\_ tatte\_ yaju\'rgurdu\_he yadenI\' di\_vyaM ghR^i\_taM vAH ..
##10.012.04a##  archA\'mi vA\_M vardhA\_yApo\' ghR^itasnU\_ dyAvA\'bhUmI shR^iNu\_taM ro\'dasI me .
##10.012.04c##  ahA\_ yaddyAvo.asu\'nIti\_maya\_nmadhvA\' no\_ atra\' pi\_tarA\' shishItAm ..
##10.012.05a##  kiM svi\'nno\_ rAjA\' jagR^ihe\_ kada\_syAti\' vra\_taM cha\'kR^imA\_ ko vi ve\'da .
##10.012.05c##  mi\_trashchi\_ddhi ShmA\' juhurA\_No de\_vA~nChloko\_ na yA\_tAmapi\_ vAjo\_ asti\' ..
##10.012.06a##  du\_rmantvatrA\_mR^ita\'sya\_ nAma\_ sala\'kShmA\_ yadviShu\'rUpA\_ bhavA\'ti .
##10.012.06c##  ya\_masya\_ yo ma\_nava\'te su\_mantvagne\_ tamR^i\'Shva pA\_hyapra\'yuchChan ..
##10.012.07a##  yasmi\'nde\_vA vi\_dathe\' mA\_daya\'nte vi\_vasva\'ta\_H sada\'ne dhA\_raya\'nte .
##10.012.07c##  sUrye\_ jyoti\_rada\'dhurmA\_sya1\_\'ktUnpari\' dyota\_niM cha\'rato\_ aja\'srA ..
##10.012.08a##  yasmi\'nde\_vA manma\'ni sa\_Mchara\'ntyapI\_chye\_3\_\' na va\_yama\'sya vidma .
##10.012.08c##  mi\_tro no\_ atrAdi\'ti\_ranA\'gAnsavi\_tA de\_vo varu\'NAya vochat ..
##10.012.09a##  shru\_dhI no\' agne\_ sada\'ne sa\_dhasthe\' yu\_kShvA ratha\'ma\_mR^ita\'sya dravi\_tnum .
##10.012.09c##  A no\' vaha\_ roda\'sI de\_vapu\'tre\_ mAki\'rde\_vAnA\_mapa\' bhUri\_ha syA\'H ..
##10.013.01a##  yu\_je vA\_M brahma\' pU\_rvyaM namo\'bhi\_rvi shloka\' etu pa\_thye\'va sU\_reH .
##10.013.01c##  shR^i\_Nvantu\_ vishve\' a\_mR^ita\'sya pu\_trA A ye dhAmA\'ni di\_vyAni\' ta\_sthuH ..
##10.013.02a##  ya\_me i\'va\_ yata\'mAne\_ yadaita\_M pra vA\'M bhara\_nmAnu\'ShA deva\_yanta\'H .
##10.013.02c##  A sI\'data\_M svamu\' lo\_kaM vidA\'ne svAsa\_sthe bha\'vata\_minda\'ve naH ..
##10.013.03a##  pa~ncha\' pa\_dAni\' ru\_po anva\'roha\_M chatu\'ShpadI\_manve\'mi vra\_tena\' .
##10.013.03c##  a\_kShare\'Na\_ prati\' mima e\_tAmR^i\_tasya\_ nAbhA\_vadhi\_ saM pu\'nAmi ..
##10.013.04a##  de\_vebhya\_H kama\'vR^iNIta mR^i\_tyuM pra\_jAyai\_ kama\_mR^ita\_M nAvR^i\'NIta .
##10.013.04c##  bR^iha\_spati\'M ya\_j~nama\'kR^iNvata\_ R^iShi\'M pri\_yAM ya\_masta\_nvaM1\_\' prAri\'rechIt ..
##10.013.05a##  sa\_pta kSha\'ranti\_ shisha\'ve ma\_rutva\'te pi\_tre pu\_trAso\_ apya\'vIvatannR^i\_tam .
##10.013.05c##  u\_bhe ida\'syo\_bhaya\'sya rAjata u\_bhe ya\'tete u\_bhaya\'sya puShyataH ..
##10.014.01a##  pa\_re\_yi\_vAMsa\'M pra\_vato\' ma\_hIranu\' ba\_hubhya\_H panthA\'manupaspashA\_nam .
##10.014.01c##  vai\_va\_sva\_taM sa\_Mgama\'na\_M janA\'nAM ya\_maM rAjA\'naM ha\_viShA\' duvasya ..
##10.014.02a##  ya\_mo no\' gA\_tuM pra\'tha\_mo vi\'veda\_ naiShA gavyU\'ti\_rapa\'bharta\_vA u\' .
##10.014.02c##  yatrA\' na\_H pUrve\' pi\_tara\'H pare\_yure\_nA ja\'j~nA\_nAH pa\_thyA\_3\_\' anu\_ svAH ..
##10.014.03a##  mAta\'lI ka\_vyairya\_mo a~Ngi\'robhi\_rbR^iha\_spati\_rR^ikva\'bhirvAvR^idhA\_naH .
##10.014.03c##  yA.Nshcha\' de\_vA vA\'vR^i\_dhurye cha\' de\_vAnsvAhA\_nye sva\_dhayA\_nye ma\'danti ..
##10.014.04a##  i\_maM ya\'ma prasta\_ramA hi sIdA~Ngi\'robhiH pi\_tR^ibhi\'H saMvidA\_naH .
##10.014.04c##  A tvA\_ mantrA\'H kavisha\_stA va\'hantve\_nA rA\'janha\_viShA\' mAdayasva ..
##10.014.05a##  a~Ngi\'robhi\_rA ga\'hi ya\_j~niye\'bhi\_ryama\' vairU\_pairi\_ha mA\'dayasva .
##10.014.05c##  viva\'svantaM huve\_ yaH pi\_tA te\_.asminya\_j~ne ba\_rhiShyA ni\_Shadya\' ..
##10.014.06a##  a~Ngi\'raso naH pi\_taro\_ nava\'gvA\_ atha\'rvANo\_ bhR^iga\'vaH so\_myAsa\'H .
##10.014.06c##  teShA\'M va\_yaM su\'ma\_tau ya\_j~niyA\'nA\_mapi\' bha\_dre sau\'mana\_se syA\'ma ..
##10.014.07a##  prehi\_ prehi\' pa\_thibhi\'H pU\_rvyebhi\_ryatrA\' na\_H pUrve\' pi\_tara\'H pare\_yuH .
##10.014.07c##  u\_bhA rAjA\'nA sva\_dhayA\_ mada\'ntA ya\_maM pa\'shyAsi\_ varu\'NaM cha de\_vam ..
##10.014.08a##  saM ga\'chChasva pi\_tR^ibhi\_H saM ya\_mene\'ShTApU\_rtena\' para\_me vyo\'man .
##10.014.08c##  hi\_tvAyA\'va\_dyaM puna\_rasta\_mehi\_ saM ga\'chChasva ta\_nvA\' su\_varchA\'H ..
##10.014.09a##  ape\'ta\_ vI\'ta\_ vi cha\' sarpa\_tAto\_.asmA e\_taM pi\_taro\' lo\_kama\'kran .
##10.014.09c##  aho\'bhira\_dbhira\_ktubhi\_rvya\'ktaM ya\_mo da\'dAtyava\_sAna\'masmai ..
##10.014.10a##  ati\' drava sArame\_yau shvAnau\' chatura\_kShau sha\_balau\' sA\_dhunA\' pa\_thA .
##10.014.10c##  athA\' pi\_tR^Insu\'vi\_datrA\_.N upe\'hi ya\_mena\_ ye sa\'dha\_mAda\_M mada\'nti ..
##10.014.11a##  yau te\_ shvAnau\' yama rakShi\_tArau\' chatura\_kShau pa\'thi\_rakShI\' nR^i\_chakSha\'sau .
##10.014.11c##  tAbhyA\'mena\_M pari\' dehi rAjansva\_sti chA\'smA anamI\_vaM cha\' dhehi ..
##10.014.12a##  u\_rU\_Na\_sAva\'su\_tR^ipA\' udumba\_lau ya\_masya\' dU\_tau cha\'rato\_ janA\_.N anu\' .
##10.014.12c##  tAva\_smabhya\'M dR^i\_shaye\_ sUryA\'ya\_ puna\'rdAtA\_masu\'ma\_dyeha bha\_dram ..
##10.014.13a##  ya\_mAya\_ soma\'M sunuta ya\_mAya\' juhutA ha\_viH .
##10.014.13c##  ya\_maM ha\' ya\_j~no ga\'chChatya\_gnidU\'to\_ ara\'MkR^itaH ..
##10.014.14a##  ya\_mAya\' ghR^i\_tava\'ddha\_virju\_hota\_ pra cha\' tiShThata .
##10.014.14c##  sa no\' de\_veShvA ya\'maddI\_rghamAyu\_H pra jI\_vase\' ..
##10.014.15a##  ya\_mAya\_ madhu\'mattama\_M rAj~ne\' ha\_vyaM ju\'hotana .
##10.014.15c##  i\_daM nama\_ R^iShi\'bhyaH pUrva\_jebhya\_H pUrve\'bhyaH pathi\_kR^idbhya\'H ..
##10.014.16a##  trika\'drukebhiH patati\_ ShaLu\_rvIreka\_midbR^i\_hat .
##10.014.16c##  tri\_ShTubgA\'ya\_trI ChandA\'Msi\_ sarvA\_ tA ya\_ma Ahi\'tA ..
##10.015.01a##  udI\'ratA\_mava\'ra\_ utparA\'sa\_ unma\'dhya\_mAH pi\_tara\'H so\_myAsa\'H .
##10.015.01c##  asu\_M ya I\_yura\'vR^i\_kA R^i\'ta\_j~nAste no\'.avantu pi\_taro\_ have\'Shu ..
##10.015.02a##  i\_daM pi\_tR^ibhyo\_ namo\' astva\_dya ye pUrvA\'so\_ ya upa\'rAsa I\_yuH .
##10.015.02c##  ye pArthi\'ve\_ raja\_syA niSha\'ttA\_ ye vA\' nU\_naM su\'vR^i\_janA\'su vi\_kShu ..
##10.015.03a##  AhaM pi\_tR^Insu\'vi\_datrA\'.N avitsi\_ napA\'taM cha vi\_krama\'NaM cha\_ viShNo\'H .
##10.015.03c##  ba\_rhi\_Shado\_ ye sva\_dhayA\' su\_tasya\_ bhaja\'nta pi\_tvasta i\_hAga\'miShThAH ..
##10.015.04a##  barhi\'ShadaH pitara U\_tya1\_\'rvAgi\_mA vo\' ha\_vyA cha\'kR^imA ju\_Shadhva\'m .
##10.015.04c##  ta A ga\_tAva\'sA\_ shaMta\'me\_nAthA\' na\_H shaM yora\'ra\_po da\'dhAta ..
##10.015.05a##  upa\'hUtAH pi\_tara\'H so\_myAso\' barhi\_Shye\'Shu ni\_dhiShu\' pri\_yeShu\' .
##10.015.05c##  ta A ga\'mantu\_ ta i\_ha shru\'va\_ntvadhi\' bruvantu\_ te\'.avantva\_smAn ..
##10.015.06a##  AchyA\_ jAnu\' dakShiNa\_to ni\_Shadye\_maM ya\_j~nama\_bhi gR^i\'NIta\_ vishve\' .
##10.015.06c##  mA hi\'MsiShTa pitara\_H kena\' chinno\_ yadva\_ Aga\'H puru\_ShatA\_ karA\'ma ..
##10.015.07a##  AsI\'nAso aru\_NInA\'mu\_pasthe\' ra\_yiM dha\'tta dA\_shuShe\_ martyA\'ya .
##10.015.07c##  pu\_trebhya\'H pitara\_stasya\_ vasva\_H pra ya\'chChata\_ ta i\_horja\'M dadhAta ..
##10.015.08a##  ye na\_H pUrve\' pi\_tara\'H so\_myAso\'.anUhi\_re so\'mapI\_thaM vasi\'ShThAH .
##10.015.08c##  tebhi\'rya\_maH sa\'MrarA\_No ha\_vIMShyu\_shannu\_shadbhi\'H pratikA\_mama\'ttu ..
##10.015.09a##  ye tA\'tR^i\_Shurde\'va\_trA jeha\'mAnA hotrA\_vida\_H stoma\'taShTAso a\_rkaiH .
##10.015.09c##  Agne\' yAhi suvi\_datre\'bhira\_rvA~Nsa\_tyaiH ka\_vyaiH pi\_tR^ibhi\'rgharma\_sadbhi\'H ..
##10.015.10a##  ye sa\_tyAso\' havi\_rado\' havi\_ShpA indre\'Na de\_vaiH sa\_ratha\_M dadhA\'nAH .
##10.015.10c##  Agne\' yAhi sa\_hasra\'M devava\_ndaiH parai\_H pUrvai\'H pi\_tR^ibhi\'rgharma\_sadbhi\'H ..
##10.015.11a##  agni\'ShvAttAH pitara\_ eha ga\'chChata\_ sada\'HsadaH sadata supraNItayaH .
##10.015.11c##  a\_ttA ha\_vIMShi\_ praya\'tAni ba\_rhiShyathA\' ra\_yiM sarva\'vIraM dadhAtana ..
##10.015.12a##  tvama\'gna ILi\_to jA\'tave\_do.avA\'DDha\_vyAni\' sura\_bhINi\' kR^i\_tvI .
##10.015.12c##  prAdA\'H pi\_tR^ibhya\'H sva\_dhayA\_ te a\'kShanna\_ddhi tvaM de\'va\_ praya\'tA ha\_vIMShi\' ..
##10.015.13a##  ye che\_ha pi\_taro\_ ye cha\_ neha yA.Nshcha\' vi\_dma yA.N u\' cha\_ na pra\'vi\_dma .
##10.015.13c##  tvaM ve\'ttha\_ yati\_ te jA\'tavedaH sva\_dhAbhi\'rya\_j~naM sukR^i\'taM juShasva ..
##10.015.14a##  ye a\'gnida\_gdhA ye ana\'gnidagdhA\_ madhye\' di\_vaH sva\_dhayA\' mA\_daya\'nte .
##10.015.14c##  tebhi\'H sva\_rALasu\'nItime\_tAM ya\'thAva\_shaM ta\_nva\'M kalpayasva ..
##10.016.01a##  maina\'magne\_ vi da\'ho\_ mAbhi sho\'cho\_ mAsya\_ tvacha\'M chikShipo\_ mA sharI\'ram .
##10.016.01c##  ya\_dA shR^i\_taM kR^i\_Navo\' jAtave\_do.athe\'mena\_M pra hi\'NutAtpi\_tR^ibhya\'H ..
##10.016.02a##  shR^i\_taM ya\_dA kara\'si jAtave\_do.athe\'mena\_M pari\' dattAtpi\_tR^ibhya\'H .
##10.016.02c##  ya\_dA gachChA\_tyasu\'nItime\_tAmathA\' de\_vAnA\'M vasha\_nIrbha\'vAti ..
##10.016.03a##  sUrya\_M chakShu\'rgachChatu\_ vAta\'mA\_tmA dyAM cha\' gachCha pR^ithi\_vIM cha\_ dharma\'NA .
##10.016.03c##  a\_po vA\' gachCha\_ yadi\_ tatra\' te hi\_tamoSha\'dhIShu\_ prati\' tiShThA\_ sharI\'raiH ..
##10.016.04a##  a\_jo bhA\_gastapa\'sA\_ taM ta\'pasva\_ taM te\' sho\_chista\'patu\_ taM te\' a\_rchiH .
##10.016.04c##  yAste\' shi\_vAsta\_nvo\' jAtaveda\_stAbhi\'rvahainaM su\_kR^itA\'mu lo\_kam ..
##10.016.05a##  ava\' sR^ija\_ puna\'ragne pi\_tR^ibhyo\_ yasta\_ Ahu\'ta\_shchara\'ti sva\_dhAbhi\'H .
##10.016.05c##  Ayu\_rvasA\'na\_ upa\' vetu\_ sheSha\_H saM ga\'chChatAM ta\_nvA\' jAtavedaH ..
##10.016.06a##  yatte\' kR^i\_ShNaH sha\'ku\_na A\'tu\_toda\' pipI\_laH sa\_rpa u\_ta vA\_ shvApa\'daH .
##10.016.06c##  a\_gniShTadvi\_shvAda\'ga\_daM kR^i\'Notu\_ soma\'shcha\_ yo brA\'hma\_NA.N A\'vi\_vesha\' ..
##10.016.07a##  a\_gnervarma\_ pari\_ gobhi\'rvyayasva\_ saM prorNu\'Shva\_ pIva\'sA\_ meda\'sA cha .
##10.016.07c##  nettvA\' dhR^i\_ShNurhara\'sA\_ jarhR^i\'ShANo da\_dhR^igvi\'dha\_kShyanpa\'rya\_~NkhayA\'te ..
##10.016.08a##  i\_mama\'gne chama\_saM mA vi ji\'hvaraH pri\_yo de\_vAnA\'mu\_ta so\_myAnA\'m .
##10.016.08c##  e\_Sha yashcha\'ma\_so de\'va\_pAna\_stasmi\'nde\_vA a\_mR^itA\' mAdayante ..
##10.016.09a##  kra\_vyAda\'ma\_gniM pra hi\'Nomi dU\_raM ya\_marA\'j~no gachChatu ripravA\_haH .
##10.016.09c##  i\_haivAyamita\'ro jA\_tave\'dA de\_vebhyo\' ha\_vyaM va\'hatu prajA\_nan ..
##10.016.10a##  yo a\_gniH kra\_vyAtpra\'vi\_vesha\' vo gR^i\_hami\_maM pashya\_nnita\'raM jA\_tave\'dasam .
##10.016.10c##  taM ha\'rAmi pitR^iya\_j~nAya\' de\_vaM sa gha\_rmami\'nvAtpara\_me sa\_dhasthe\' ..
##10.016.11a##  yo a\_gniH kra\'vya\_vAha\'naH pi\_tR^InyakSha\'dR^itA\_vR^idha\'H .
##10.016.11c##  predu\' ha\_vyAni\' vochati de\_vebhya\'shcha pi\_tR^ibhya\_ A ..
##10.016.12a##  u\_shanta\'stvA\_ ni dhI\'mahyu\_shanta\_H sami\'dhImahi .
##10.016.12c##  u\_shannu\'sha\_ta A va\'ha pi\_tR^Inha\_viShe\_ atta\'ve ..
##10.016.13a##  yaM tvama\'gne sa\_mada\'ha\_stamu\_ nirvA\'payA\_ puna\'H .
##10.016.13c##  ki\_yAmbvatra\' rohatu pAkadU\_rvA vya\'lkashA ..
##10.016.14a##  shIti\'ke\_ shIti\'kAvati\_ hlAdi\'ke\_ hlAdi\'kAvati .
##10.016.14c##  ma\_NDU\_kyA\_3\_\' su saM ga\'ma i\_maM sva1\_\'gniM ha\'rShaya ..
##10.017.01a##  tvaShTA\' duhi\_tre va\'ha\_tuM kR^i\'No\_tItI\_daM vishva\_M bhuva\'na\_M same\'ti .
##10.017.01c##  ya\_masya\' mA\_tA pa\'ryu\_hyamA\'nA ma\_ho jA\_yA viva\'svato nanAsha ..
##10.017.02a##  apA\'gUhanna\_mR^itA\_M martye\'bhyaH kR^i\_tvI sava\'rNAmadadu\_rviva\'svate .
##10.017.02c##  u\_tAshvinA\'vabhara\_dyattadAsI\_daja\'hAdu\_ dvA mi\'thu\_nA sa\'ra\_NyUH ..
##10.017.03a##  pU\_ShA tve\_tashchyA\'vayatu\_ pra vi\_dvAnana\'ShTapashu\_rbhuva\'nasya go\_pAH .
##10.017.03c##  sa tvai\_tebhya\_H pari\' dadatpi\_tR^ibhyo\_.agnirde\_vebhya\'H suvida\_triye\'bhyaH ..
##10.017.04a##  Ayu\'rvi\_shvAyu\_H pari\' pAsati tvA pU\_ShA tvA\' pAtu\_ prapa\'the pu\_rastA\'t .
##10.017.04c##  yatrAsa\'te su\_kR^ito\_ yatra\_ te ya\_yustatra\' tvA de\_vaH sa\'vi\_tA da\'dhAtu ..
##10.017.05a##  pU\_ShemA AshA\_ anu\' veda\_ sarvA\_H so a\_smA.N abha\'yatamena neShat .
##10.017.05c##  sva\_sti\_dA AghR^i\'Ni\_H sarva\'vI\_ro.apra\'yuchChanpu\_ra e\'tu prajA\_nan ..
##10.017.06a##  prapa\'the pa\_thAma\'janiShTa pU\_ShA prapa\'the di\_vaH prapa\'the pR^ithi\_vyAH .
##10.017.06c##  u\_bhe a\_bhi pri\_yata\'me sa\_dhasthe\_ A cha\_ parA\' cha charati prajA\_nan ..
##10.017.07a##  sara\'svatIM deva\_yanto\' havante\_ sara\'svatImadhva\_re tA\_yamA\'ne .
##10.017.07c##  sara\'svatIM su\_kR^ito\' ahvayanta\_ sara\'svatI dA\_shuShe\_ vArya\'M dAt ..
##10.017.08a##  sara\'svati\_ yA sa\_ratha\'M ya\_yAtha\' sva\_dhAbhi\'rdevi pi\_tR^ibhi\_rmada\'ntI .
##10.017.08c##  A\_sadyA\_sminba\_rhiShi\' mAdayasvAnamI\_vA iSha\_ A dhe\'hya\_sme ..
##10.017.09a##  sara\'svatI\_M yAM pi\_taro\_ hava\'nte dakShi\_NA ya\_j~nama\'bhi\_nakSha\'mANAH .
##10.017.09c##  sa\_ha\_srA\_rghami\_Lo atra\' bhA\_gaM rA\_yaspoSha\_M yaja\'mAneShu dhehi ..
##10.017.10a##  Apo\' a\_smAnmA\_tara\'H shundhayantu ghR^i\_tena\' no ghR^ita\_pva\'H punantu .
##10.017.10c##  vishva\_M hi ri\_praM pra\_vaha\'nti de\_vIrudidA\'bhya\_H shuchi\_rA pU\_ta e\'mi ..
##10.017.11a##  dra\_psashcha\'skanda pratha\_mA.N anu\_ dyUni\_maM cha\_ yoni\_manu\_ yashcha\_ pUrva\'H .
##10.017.11c##  sa\_mA\_naM yoni\_manu\' sa\_Mchara\'ntaM dra\_psaM ju\'ho\_myanu\' sa\_pta hotrA\'H ..
##10.017.12a##  yaste\' dra\_psaH skanda\'ti\_ yaste\' a\_MshurbA\_huchyu\'to dhi\_ShaNA\'yA u\_pasthA\'t .
##10.017.12c##  a\_dhva\_ryorvA\_ pari\' vA\_ yaH pa\_vitrA\_ttaM te\' juhomi\_ mana\'sA\_ vaSha\'TkR^itam ..
##10.017.13a##  yaste\' dra\_psaH ska\_nno yaste\' a\_Mshura\_vashcha\_ yaH pa\_raH sru\_chA .
##10.017.13c##  a\_yaM de\_vo bR^iha\_spati\_H saM taM si\'~nchatu\_ rAdha\'se ..
##10.017.14a##  paya\'svatI\_roSha\'dhaya\_H paya\'svanmAma\_kaM vacha\'H .
##10.017.14c##  a\_pAM paya\'sva\_ditpaya\_stena\' mA sa\_ha shu\'ndhata ..
##10.018.01a##  para\'M mR^ityo\_ anu\_ pare\'hi\_ panthA\_M yaste\_ sva ita\'ro deva\_yAnA\'t .
##10.018.01c##  chakShu\'Shmate shR^iNva\_te te\' bravImi\_ mA na\'H pra\_jAM rI\'riSho\_ mota vI\_rAn ..
##10.018.02a##  mR^i\_tyoH pa\_daM yo\_paya\'nto\_ yadaita\_ drAghI\'ya\_ Ayu\'H prata\_raM dadhA\'nAH .
##10.018.02c##  A\_pyAya\'mAnAH pra\_jayA\_ dhane\'na shu\_ddhAH pU\_tA bha\'vata yaj~niyAsaH ..
##10.018.03a##  i\_me jI\_vA vi mR^i\_tairAva\'vR^itra\_nnabhU\'dbha\_drA de\_vahU\'tirno a\_dya .
##10.018.03c##  prA~ncho\' agAma nR^i\_taye\_ hasA\'ya\_ drAghI\'ya\_ Ayu\'H prata\_raM dadhA\'nAH ..
##10.018.04a##  i\_maM jI\_vebhya\'H pari\_dhiM da\'dhAmi\_ maiShA\_M nu gA\_dapa\'ro\_ artha\'me\_tam .
##10.018.04c##  sha\_taM jI\'vantu sha\_rada\'H purU\_chIra\_ntarmR^i\_tyuM da\'dhatA\_M parva\'tena ..
##10.018.05a##  yathAhA\'nyanupU\_rvaM bhava\'nti\_ yatha\' R^i\_tava\' R^i\_tubhi\_ryanti\' sA\_dhu .
##10.018.05c##  yathA\_ na pUrva\_mapa\'ro\_ jahA\'tye\_vA dhA\'ta\_rAyU\'MShi kalpayaiShAm ..
##10.018.06a##  A ro\'ha\_tAyu\'rja\_rasa\'M vR^iNA\_nA a\'nupU\_rvaM yata\'mAnA\_ yati\_ ShTha .
##10.018.06c##  i\_ha tvaShTA\' su\_jani\'mA sa\_joShA\' dI\_rghamAyu\'H karati jI\_vase\' vaH ..
##10.018.07a##  i\_mA nArI\'ravidha\_vAH su\_patnI\_rA~nja\'nena sa\_rpiShA\_ saM vi\'shantu .
##10.018.07c##  a\_na\_shravo\'.anamI\_vAH su\_ratnA\_ A ro\'hantu\_ jana\'yo\_ yoni\_magre\' ..
##10.018.08a##  udI\'rShva nArya\_bhi jI\'valo\_kaM ga\_tAsu\'me\_tamupa\' sheSha\_ ehi\' .
##10.018.08c##  ha\_sta\_grA\_bhasya\' didhi\_Shostave\_daM patyu\'rjani\_tvama\_bhi saM ba\'bhUtha ..
##10.018.09a##  dhanu\_rhastA\'dA\_dadA\'no mR^i\_tasyA\_sme kSha\_trAya\_ varcha\'se\_ balA\'ya .
##10.018.09c##  atrai\_va tvami\_ha va\_yaM su\_vIrA\_ vishvA\_H spR^idho\' a\_bhimA\'tIrjayema ..
##10.018.10a##  upa\' sarpa mA\_tara\_M bhUmi\'me\_tAmu\'ru\_vyacha\'saM pR^ithi\_vIM su\_shevA\'m .
##10.018.10c##  UrNa\'mradA yuva\_tirdakShi\'NAvata e\_ShA tvA\' pAtu\_ nirR^i\'teru\_pasthA\'t ..
##10.018.11a##  uchChva\'~nchasva pR^ithivi\_ mA ni bA\'dhathAH sUpAya\_nAsmai\' bhava sUpava~ncha\_nA .
##10.018.11c##  mA\_tA pu\_traM yathA\' si\_chAbhye\'naM bhUma UrNuhi ..
##10.018.12a##  u\_chChva~ncha\'mAnA pR^ithi\_vI su ti\'ShThatu sa\_hasra\_M mita\_ upa\_ hi shraya\'ntAm .
##10.018.12c##  te gR^i\_hAso\' ghR^ita\_shchuto\' bhavantu vi\_shvAhA\'smai shara\_NAH sa\_ntvatra\' ..
##10.018.13a##  utte\' stabhnAmi pR^ithi\_vIM tvatparI\_maM lo\_gaM ni\_dadha\_nmo a\_haM ri\'Sham .
##10.018.13c##  e\_tAM sthUNA\'M pi\_taro\' dhArayantu\_ te.atrA\' ya\_maH sAda\'nA te minotu ..
##10.018.14a##  pra\_tI\_chIne\_ mAmaha\_nIShvA\'H pa\_rNami\_vA da\'dhuH .
##10.018.14c##  pra\_tIchI\'M jagrabhA\_ vAcha\_mashva\'M rasha\_nayA\' yathA ..
##10.019.01a##  ni va\'rtadhva\_M mAnu\' gAtA\_smAnsi\'Shakta revatIH .
##10.019.01c##  agnI\'ShomA punarvasU a\_sme dhA\'rayataM ra\_yim ..
##10.019.02a##  puna\'renA\_ ni va\'rtaya\_ puna\'renA\_ nyA ku\'ru .
##10.019.02c##  indra\' eNA\_ ni ya\'chChatva\_gnire\'nA u\_pAja\'tu ..
##10.019.03a##  puna\'re\_tA ni va\'rtantAma\_sminpu\'Shyantu\_ gopa\'tau .
##10.019.03c##  i\_haivAgne\_ ni dhA\'raye\_ha ti\'ShThatu\_ yA ra\_yiH ..
##10.019.04a##  yanni\_yAna\_M nyaya\'naM sa\_Mj~nAna\_M yatpa\_rAya\'Nam .
##10.019.04c##  A\_varta\'naM ni\_varta\'na\_M yo go\_pA api\_ taM hu\'ve ..
##10.019.05a##  ya u\_dAna\_Dvyaya\'na\_M ya u\_dAna\'T pa\_rAya\'Nam .
##10.019.05c##  A\_varta\'naM ni\_varta\'na\_mapi\' go\_pA ni va\'rtatAm ..
##10.019.06a##  A ni\'varta\_ ni va\'rtaya\_ puna\'rna indra\_ gA de\'hi .
##10.019.06c##  jI\_vAbhi\'rbhunajAmahai ..
##10.019.07a##  pari\' vo vi\_shvato\' dadha U\_rjA ghR^i\_tena\_ paya\'sA .
##10.019.07c##  ye de\_vAH ke cha\' ya\_j~niyA\_ste ra\_yyA saM sR^i\'jantu naH ..
##10.019.08a##  A ni\'vartana vartaya\_ ni ni\'vartana vartaya .
##10.019.08c##  bhUmyA\_shchata\'sraH pra\_disha\_stAbhya\' enA\_ ni va\'rtaya ..
##10.020.01a##  bha\_draM no\_ api\' vAtaya\_ mana\'H ..
##10.020.02a##  a\_gnimI\'Le bhu\_jAM yavi\'ShThaM shA\_sA mi\_traM du\_rdharI\'tum .
##10.020.02c##  yasya\_ dharma\_nsva1\_\'renI\'H sapa\_ryanti\' mA\_turUdha\'H ..
##10.020.03a##  yamA\_sA kR^i\_panI\'LaM bhA\_sAke\'tuM va\_rdhaya\'nti .
##10.020.03c##  bhrAja\'te\_ shreNi\'dan ..
##10.020.04a##  a\_ryo vi\_shAM gA\_ture\'ti\_ pra yadAna\'Ddi\_vo antA\'n .
##10.020.04c##  ka\_vira\_bhraM dIdyA\'naH ..
##10.020.05a##  ju\_Shaddha\_vyA mAnu\'Shasyo\_rdhvasta\'sthA\_vR^ibhvA\' ya\_j~ne .
##10.020.05c##  mi\_nvansadma\' pu\_ra e\'ti ..
##10.020.06a##  sa hi kShemo\' ha\_virya\_j~naH shru\_ShTIda\'sya gA\_ture\'ti .
##10.020.06c##  a\_gniM de\_vA vAshI\'mantam ..
##10.020.07a##  ya\_j~nA\_sAha\_M duva\' iShe\_.agniM pUrva\'sya\_ sheva\'sya .
##10.020.07c##  adre\'H sU\_numA\_yumA\'huH ..
##10.020.08a##  naro\_ ye ke chA\_smadA vishvette vA\_ma A syu\'H .
##10.020.08c##  a\_gniM ha\_viShA\_ vardha\'ntaH ..
##10.020.09a##  kR^i\_ShNaH shve\_to\'.aru\_Sho yAmo\' asya bra\_dhna R^i\_jra u\_ta shoNo\_ yasha\'svAn .
##10.020.09c##  hira\'NyarUpa\_M jani\'tA jajAna ..
##10.020.10a##  e\_vA te\' agne vima\_do ma\'nI\_ShAmUrjo\' napAda\_mR^ite\'bhiH sa\_joShA\'H .
##10.020.10c##  gira\_ A va\'kShatsuma\_tIri\'yA\_na iSha\_mUrja\'M sukShi\_tiM vishva\_mAbhA\'H ..
##10.021.01a##  AgniM na svavR^i\'ktibhi\_rhotA\'raM tvA vR^iNImahe .
##10.021.01c##  ya\_j~nAya\' stI\_rNaba\'rhiShe\_ vi vo\_ made\' shI\_raM pA\'va\_kasho\'chiSha\_M viva\'kShase ..
##10.021.02a##  tvAmu\_ te svA\_bhuva\'H shu\_mbhantyashva\'rAdhasaH .
##10.021.02c##  veti\_ tvAmu\'pa\_secha\'nI\_ vi vo\_ mada\_ R^ijI\'tiragna\_ Ahu\'ti\_rviva\'kShase ..
##10.021.03a##  tve dha\_rmANa\' Asate ju\_hUbhi\'H si~ncha\_tIri\'va .
##10.021.03c##  kR^i\_ShNA rU\_pANyarju\'nA\_ vi vo\_ made\_ vishvA\_ adhi\_ shriyo\' dhiShe\_ viva\'kShase ..
##10.021.04a##  yama\'gne\_ manya\'se ra\_yiM saha\'sAvannamartya .
##10.021.04c##  tamA no\_ vAja\'sAtaye\_ vi vo\_ made\' ya\_j~neShu\' chi\_tramA bha\'rA\_ viva\'kShase ..
##10.021.05a##  a\_gnirjA\_to atha\'rvaNA vi\_dadvishvA\'ni\_ kAvyA\' .
##10.021.05c##  bhuva\'ddU\_to vi\_vasva\'to\_ vi vo\_ made\' pri\_yo ya\_masya\_ kAmyo\_ viva\'kShase ..
##10.021.06a##  tvAM ya\_j~neShvI\'La\_te.agne\' praya\_tya\'dhva\_re .
##10.021.06c##  tvaM vasU\'ni\_ kAmyA\_ vi vo\_ made\_ vishvA\' dadhAsi dA\_shuShe\_ viva\'kShase ..
##10.021.07a##  tvAM ya\_j~neShvR^i\_tvija\_M chAru\'magne\_ ni She\'dire .
##10.021.07c##  ghR^i\_tapra\'tIka\_M manu\'Sho\_ vi vo\_ made\' shu\_kraM cheti\'ShThama\_kShabhi\_rviva\'kShase ..
##10.021.08a##  agne\' shu\_kreNa\' sho\_chiSho\_ru pra\'thayase bR^i\_hat .
##10.021.08c##  a\_bhi\_kranda\'nvR^iShAyase\_ vi vo\_ made\_ garbha\'M dadhAsi jA\_miShu\_ viva\'kShase ..
##10.022.01a##  kuha\' shru\_ta indra\_H kasmi\'nna\_dya jane\' mi\_tro na shrU\'yate .
##10.022.01c##  R^iShI\'NAM vA\_ yaH kShaye\_ guhA\' vA\_ charkR^i\'She gi\_rA ..
##10.022.02a##  i\_ha shru\_ta indro\' a\_sme a\_dya stave\' va\_jryR^ichI\'ShamaH .
##10.022.02c##  mi\_tro na yo jane\_ShvA yasha\'shcha\_kre asA\_myA ..
##10.022.03a##  ma\_ho yaspati\_H shava\'so\_ asA\_myA ma\_ho nR^i\_mNasya\' tUtu\_jiH .
##10.022.03c##  bha\_rtA vajra\'sya dhR^i\_ShNoH pi\_tA pu\_trami\'va pri\_yam ..
##10.022.04a##  yu\_jA\_no ashvA\_ vAta\'sya\_ dhunI\' de\_vo de\_vasya\' vajrivaH .
##10.022.04c##  syantA\' pa\_thA vi\_rukma\'tA sR^ijA\_naH sto\_Shyadhva\'naH ..
##10.022.05a##  tvaM tyA chi\_dvAta\_syAshvAgA\' R^i\_jrA tmanA\_ vaha\'dhyai .
##10.022.05c##  yayo\'rde\_vo na martyo\' ya\_ntA naki\'rvi\_dAyya\'H ..
##10.022.06a##  adha\_ gmanto\_shanA\' pR^ichChate vA\_M kada\'rthA na\_ A gR^i\_ham .
##10.022.06c##  A ja\'gmathuH parA\_kAddi\_vashcha\_ gmashcha\_ martya\'m ..
##10.022.07a##  A na\' indra pR^ikShase\_.asmAka\_M brahmodya\'tam .
##10.022.07c##  tattvA\' yAchAma\_he.ava\_H shuShNa\_M yaddhannamA\'nuSham ..
##10.022.08a##  a\_ka\_rmA dasyu\'ra\_bhi no\' ama\_ntura\_nyavra\'to\_ amA\'nuShaH .
##10.022.08c##  tvaM tasyA\'mitraha\_nvadha\'rdA\_sasya\' dambhaya ..
##10.022.09a##  tvaM na\' indra shUra\_ shUrai\'ru\_ta tvotA\'so ba\_rhaNA\' .
##10.022.09c##  pu\_ru\_trA te\_ vi pU\_rtayo\_ nava\'nta kSho\_Nayo\' yathA ..
##10.022.10a##  tvaM tAnvR^i\'tra\_hatye\' chodayo\_ nR^InkA\'rpA\_Ne shU\'ra vajrivaH .
##10.022.10c##  guhA\_ yadI\' kavI\_nAM vi\_shAM nakSha\'trashavasAm ..
##10.022.11a##  ma\_kShU tA ta\' indra dA\_nApna\'sa AkShA\_Ne shU\'ra vajrivaH .
##10.022.11c##  yaddha\_ shuShNa\'sya da\_mbhayo\' jA\_taM vishva\'M sa\_yAva\'bhiH ..
##10.022.12a##  mAku\_dhrya\'gindra shUra\_ vasvI\'ra\_sme bhU\'vanna\_bhiShTa\'yaH .
##10.022.12c##  va\_yaMva\'yaM ta AsAM su\_mne syA\'ma vajrivaH ..
##10.022.13a##  a\_sme tA ta\' indra santu sa\_tyAhi\'MsantIrupa\_spR^isha\'H .
##10.022.13c##  vi\_dyAma\_ yAsA\_M bhujo\' dhenU\_nAM na va\'jrivaH ..
##10.022.14a##  a\_ha\_stA yada\_padI\_ vardha\'ta\_ kShAH shachI\'bhirve\_dyAnA\'m .
##10.022.14c##  shuShNa\_M pari\' pradakShi\_Nidvi\_shvAya\'ve\_ ni shi\'shnathaH ..
##10.022.15a##  pibA\'pi\_bedi\'ndra shUra\_ soma\_M mA ri\'ShaNyo vasavAna\_ vasu\_H san .
##10.022.15c##  u\_ta trA\'yasva gR^iNa\_to ma\_ghono\' ma\_hashcha\' rA\_yo re\_vata\'skR^idhI naH ..
##10.023.01a##  yajA\'maha\_ indra\_M vajra\'dakShiNa\_M harI\'NAM ra\_thyaM1\_\' vivra\'tAnAm .
##10.023.01c##  pra shmashru\_ dodhu\'vadU\_rdhvathA\' bhU\_dvi senA\'bhi\_rdaya\'mAno\_ vi rAdha\'sA ..
##10.023.02a##  harI\_ nva\'sya\_ yA vane\' vi\_de vasvindro\' ma\_ghairma\_ghavA\' vR^itra\_hA bhu\'vat .
##10.023.02c##  R^i\_bhurvAja\' R^ibhu\_kShAH pa\'tyate\_ shavo.ava\' kShNaumi\_ dAsa\'sya\_ nAma\' chit ..
##10.023.03a##  ya\_dA vajra\_M hira\'Nya\_midathA\_ ratha\_M harI\_ yama\'sya\_ vaha\'to\_ vi sU\_ribhi\'H .
##10.023.03c##  A ti\'ShThati ma\_ghavA\_ sana\'shruta\_ indro\_ vAja\'sya dI\_rghashra\'vasa\_spati\'H ..
##10.023.04a##  so chi\_nnu vR^i\_ShTiryU\_thyA\_3\_\' svA sachA\_.N indra\_H shmashrU\'Ni\_ hari\'tA\_bhi pru\'ShNute .
##10.023.04c##  ava\' veti su\_kShaya\'M su\_te madhUdiddhU\'noti\_ vAto\_ yathA\_ vana\'m ..
##10.023.05a##  yo vA\_chA vivA\'cho mR^i\_dhravA\'chaH pu\_rU sa\_hasrAshi\'vA ja\_ghAna\' .
##10.023.05c##  tatta\_dida\'sya\_ pauMsya\'M gR^iNImasi pi\_teva\_ yastavi\'ShIM vAvR^i\_dhe shava\'H ..
##10.023.06a##  stoma\'M ta indra vima\_dA a\'jIjana\_nnapU\'rvyaM puru\_tama\'M su\_dAna\'ve .
##10.023.06c##  vi\_dmA hya\'sya\_ bhoja\'nami\_nasya\_ yadA pa\_shuM na go\_pAH ka\'rAmahe ..
##10.023.07a##  mAki\'rna e\_nA sa\_khyA vi yau\'Shu\_stava\' chendra vima\_dasya\' cha\_ R^iShe\'H .
##10.023.07c##  vi\_dmA hi te\_ prama\'tiM deva jAmi\_vada\_sme te\' santu sa\_khyA shi\_vAni\' ..
##10.024.01a##  indra\_ soma\'mi\_maM pi\'ba\_ madhu\'mantaM cha\_mU su\_tam .
##10.024.01c##  a\_sme ra\_yiM ni dhA\'raya\_ vi vo\_ made\' saha\_sriNa\'M purUvaso\_ viva\'kShase ..
##10.024.02a##  tvAM ya\_j~nebhi\'ru\_kthairupa\' ha\_vyebhi\'rImahe .
##10.024.02c##  shachI\'pate shachInA\_M vi vo\_ made\_ shreShTha\'M no dhehi\_ vArya\_M viva\'kShase ..
##10.024.03a##  yaspati\_rvAryA\'NA\_masi\' ra\_dhrasya\' chodi\_tA .
##10.024.03c##  indra\' stotR^I\_NAma\'vi\_tA vi vo\_ made\' dvi\_Sho na\'H pA\_hyaMha\'so\_ viva\'kShase ..
##10.024.04a##  yu\_vaM sha\'krA mAyA\_vinA\' samI\_chI nira\'manthatam .
##10.024.04c##  vi\_ma\_dena\_ yadI\'Li\_tA nAsa\'tyA ni\_rama\'nthatam ..
##10.024.05a##  vishve\' de\_vA a\'kR^ipanta samI\_chyorni\_Shpata\'ntyoH .
##10.024.05c##  nAsa\'tyAvabruvande\_vAH puna\_rA va\'hatA\_diti\' ..
##10.024.06a##  madhu\'manme pa\_rAya\'Na\_M madhu\'ma\_tpuna\_rAya\'nam .
##10.024.06c##  tA no\' devA de\_vata\'yA yu\_vaM madhu\'mataskR^itam ..
##10.025.01a##  bha\_draM no\_ api\' vAtaya\_ mano\_ dakSha\'mu\_ta kratu\'m .
##10.025.01c##  adhA\' te sa\_khye andha\'so\_ vi vo\_ made\_ raNa\_ngAvo\_ na yava\'se\_ viva\'kShase ..
##10.025.02a##  hR^i\_di\_spR^isha\'sta Asate\_ vishve\'Shu soma\_ dhAma\'su .
##10.025.02c##  adhA\_ kAmA\' i\_me mama\_ vi vo\_ made\_ vi ti\'ShThante vasU\_yavo\_ viva\'kShase ..
##10.025.03a##  u\_ta vra\_tAni\' soma te\_ prAhaM mi\'nAmi pA\_kyA\' .
##10.025.03c##  adhA\' pi\_teva\' sU\_nave\_ vi vo\_ made\' mR^i\_LA no\' a\_bhi chi\'dva\_dhAdviva\'kShase ..
##10.025.04a##  samu\_ pra ya\'nti dhI\_taya\_H sargA\'so.ava\_tA.N i\'va .
##10.025.04c##  kratu\'M naH soma jI\_vase\_ vi vo\_ made\' dhA\_rayA\' chama\_sA.N i\'va\_ viva\'kShase ..
##10.025.05a##  tava\_ tye so\'ma\_ shakti\'bhi\_rnikA\'mAso\_ vyR^i\'Nvire .
##10.025.05c##  gR^itsa\'sya\_ dhIrA\'sta\_vaso\_ vi vo\_ made\' vra\_jaM goma\'ntama\_shvina\_M viva\'kShase ..
##10.025.06a##  pa\_shuM na\'H soma rakShasi puru\_trA viShThi\'ta\_M jaga\'t .
##10.025.06c##  sa\_mAkR^i\'NoShi jI\_vase\_ vi vo\_ made\_ vishvA\' sa\_mpashya\_nbhuva\'nA\_ viva\'kShase ..
##10.025.07a##  tvaM na\'H soma vi\_shvato\' go\_pA adA\'bhyo bhava .
##10.025.07c##  sedha\' rAja\_nnapa\_ sridho\_ vi vo\_ made\_ mA no\' du\_HshaMsa\' IshatA\_ viva\'kShase ..
##10.025.08a##  tvaM na\'H soma su\_kratu\'rvayo\_dheyA\'ya jAgR^ihi .
##10.025.08c##  kShe\_tra\_vitta\'ro\_ manu\'Sho\_ vi vo\_ made\' dru\_ho na\'H pA\_hyaMha\'so\_ viva\'kShase ..
##10.025.09a##  tvaM no\' vR^itrahanta\_mendra\'syendo shi\_vaH sakhA\' .
##10.025.09c##  yatsI\_M hava\'nte sami\_the vi vo\_ made\_ yudhya\'mAnAsto\_kasA\'tau\_ viva\'kShase ..
##10.025.10a##  a\_yaM gha\_ sa tu\_ro mada\_ indra\'sya vardhata pri\_yaH .
##10.025.10c##  a\_yaM ka\_kShIva\'to ma\_ho vi vo\_ made\' ma\_tiM vipra\'sya vardhaya\_dviva\'kShase ..
##10.025.11a##  a\_yaM viprA\'ya dA\_shuShe\_ vAjA\'.N iyarti\_ goma\'taH .
##10.025.11c##  a\_yaM sa\_ptabhya\_ A vara\_M vi vo\_ made\_ prAndhaM shro\_NaM cha\' tAriSha\_dviva\'kShase ..
##10.026.01a##  pra hyachChA\' manI\_ShA spA\_rhA yanti\' ni\_yuta\'H .
##10.026.01c##  pra da\_srA ni\_yudra\'thaH pU\_ShA a\'viShTu\_ mAhi\'naH ..
##10.026.02a##  yasya\_ tyanma\'hi\_tvaM vA\_tApya\'ma\_yaM jana\'H .
##10.026.02c##  vipra\_ A va\'MsaddhI\_tibhi\_shchike\'ta suShTutI\_nAm ..
##10.026.03a##  sa ve\'da suShTutI\_nAmindu\_rna pU\_ShA vR^iShA\' .
##10.026.03c##  a\_bhi psura\'H pruShAyati vra\_jaM na\_ A pru\'ShAyati ..
##10.026.04a##  ma\_MsI\_mahi\' tvA va\_yama\_smAka\'M deva pUShan .
##10.026.04c##  ma\_tI\_nAM cha\_ sAdha\'na\_M viprA\'NAM chAdha\_vam ..
##10.026.05a##  pratya\'rdhirya\_j~nAnA\'mashvaha\_yo rathA\'nAm .
##10.026.05c##  R^iShi\_H sa yo manu\'rhito\_ vipra\'sya yAvayatsa\_khaH ..
##10.026.06a##  A\_dhISha\'mANAyA\_H pati\'H shu\_chAyA\'shcha shu\_chasya\' cha .
##10.026.06c##  vA\_so\_vA\_yo.avI\'nA\_mA vAsA\'Msi\_ marmR^i\'jat ..
##10.026.07a##  i\_no vAjA\'nA\_M pati\'ri\_naH pu\'ShTI\_nAM sakhA\' .
##10.026.07c##  pra shmashru\' harya\_to dU\'dho\_dvi vR^ithA\_ yo adA\'bhyaH ..
##10.026.08a##  A te\_ ratha\'sya pUShanna\_jA dhura\'M vavR^ityuH .
##10.026.08c##  vishva\'syA\_rthina\_H sakhA\' sano\_jA ana\'pachyutaH ..
##10.026.09a##  a\_smAka\'mU\_rjA ratha\'M pU\_ShA a\'viShTu\_ mAhi\'naH .
##10.026.09c##  bhuva\_dvAjA\'nAM vR^i\_dha i\_maM na\'H shR^iNava\_ddhava\'m ..
##10.027.01a##  asa\_tsu me\' jarita\_H sAbhi\'ve\_go yatsu\'nva\_te yaja\'mAnAya\_ shikSha\'m .
##10.027.01c##  anA\'shIrdAma\_hama\'smi praha\_ntA sa\'tya\_dhvR^ita\'M vR^ijinA\_yanta\'mA\_bhum ..
##10.027.02a##  yadIda\_haM yu\_dhaye\' sa\_MnayA\_nyade\'vayUnta\_nvA\_3\_\' shUshu\'jAnAn .
##10.027.02c##  a\_mA te\_ tumra\'M vR^iSha\_bhaM pa\'chAni tI\_vraM su\_taM pa\'~nchada\_shaM ni Shi\'~ncham ..
##10.027.03a##  nAhaM taM ve\'da\_ ya iti\_ bravI\_tyade\'vayUnsa\_mara\'Ne jagha\_nvAn .
##10.027.03c##  ya\_dAvAkhya\'tsa\_mara\'Na\_mR^ighA\'va\_dAdiddha\' me vR^iSha\_bhA pra bru\'vanti ..
##10.027.04a##  yadaj~nA\'teShu vR^i\_jane\_ShvAsa\_M vishve\' sa\_to ma\_ghavA\'no ma Asan .
##10.027.04c##  ji\_nAmi\_ vetkShema\_ A santa\'mA\_bhuM pra taM kShi\'NA\_M parva\'te pAda\_gR^ihya\' ..
##10.027.05a##  na vA u\_ mAM vR^i\_jane\' vArayante\_ na parva\'tAso\_ yada\_haM ma\'na\_sye .
##10.027.05c##  mama\' sva\_nAtkR^i\'dhu\_karNo\' bhayAta e\_vedanu\_ dyUnki\_raNa\_H same\'jAt ..
##10.027.06a##  darsha\_nnvatra\' shR^ita\_pA.N a\'ni\_ndrAnbA\'hu\_kShada\_H shara\'ve\_ patya\'mAnAn .
##10.027.06c##  ghR^iShu\'M vA\_ ye ni\'ni\_duH sakhA\'ya\_madhyU\_ nve\'Shu pa\_vayo\' vavR^ityuH ..
##10.027.07a##  abhU\_rvaukShI\_rvyu1\_\' Ayu\'rAna\_DdarSha\_nnu pUrvo\_ apa\'ro\_ nu da\'rShat .
##10.027.07c##  dve pa\_vaste\_ pari\_ taM na bhU\'to\_ yo a\_sya pA\_re raja\'so vi\_veSha\' ..
##10.027.08a##  gAvo\_ yava\_M prayu\'tA a\_ryo a\'kSha\_ntA a\'pashyaM sa\_hago\'pA\_shchara\'ntIH .
##10.027.08c##  havA\_ ida\_ryo a\_bhita\_H samA\'ya\_nkiya\'dAsu\_ svapa\'tishChandayAte ..
##10.027.09a##  saM yadvaya\'M yava\_sAdo\_ janA\'nAma\_haM ya\_vAda\' u\_rvajre\' a\_ntaH .
##10.027.09c##  atrA\' yu\_kto\'.avasA\_tAra\'michChA\_datho\_ ayu\'ktaM yunajadvava\_nvAn ..
##10.027.10a##  atredu\' me maMsase sa\_tyamu\_ktaM dvi\_pAchcha\_ yachchatu\'ShpAtsaMsR^i\_jAni\' .
##10.027.10c##  strI\_bhiryo atra\_ vR^iSha\'NaM pR^ita\_nyAdayu\'ddho asya\_ vi bha\'jAni\_ veda\'H ..
##10.027.11a##  yasyA\'na\_kShA du\'hi\_tA jAtvAsa\_ kastAM vi\_dvA.N a\_bhi ma\'nyAte a\_ndhAm .
##10.027.11c##  ka\_ta\_ro me\_niM prati\_ taM mu\'chAte\_ ya I\_M vahA\'te\_ ya I\'M vA vare\_yAt ..
##10.027.12a##  kiya\'tI\_ yoShA\' marya\_to va\'dhU\_yoH pari\'prItA\_ panya\'sA\_ vArye\'Na .
##10.027.12c##  bha\_drA va\_dhUrbha\'vati\_ yatsu\_peshA\'H sva\_yaM sA mi\_traM va\'nute\_ jane\' chit ..
##10.027.13a##  pa\_tto ja\'gAra pra\_tya~ncha\'matti shI\_rShNA shira\_H prati\' dadhau\_ varU\'tham .
##10.027.13c##  AsI\'na U\_rdhvAmu\_pasi\' kShiNAti\_ nya\'~N~NuttA\_nAmanve\'ti\_ bhUmi\'m ..
##10.027.14a##  bR^i\_hanna\'chChA\_yo a\'palA\_sho arvA\' ta\_sthau mA\_tA viShi\'to atti\_ garbha\'H .
##10.027.14c##  a\_nyasyA\' va\_tsaM ri\'ha\_tI mi\'mAya\_ kayA\' bhu\_vA ni da\'dhe dhe\_nurUdha\'H ..
##10.027.15a##  sa\_pta vI\_rAso\' adha\_rAdudA\'yanna\_ShTotta\_rAttA\_tsama\'jagmira\_nte .
##10.027.15c##  nava\' pa\_shchAtA\'tsthivi\_manta\' Aya\_ndasha\_ prAksAnu\_ vi ti\'ra\_ntyashna\'H ..
##10.027.16a##  da\_shA\_nAmeka\'M kapi\_laM sa\'mA\_naM taM hi\'nvanti\_ krata\'ve\_ pAryA\'ya .
##10.027.16c##  garbha\'M mA\_tA sudhi\'taM va\_kShaNA\_svave\'nantaM tu\_Shaya\'ntI bibharti ..
##10.027.17a##  pIvA\'naM me\_Shama\'pachanta vI\_rA nyu\'ptA a\_kShA anu\' dI\_va A\'san .
##10.027.17c##  dvA dhanu\'M bR^iha\_tIma\_psva1\_\'ntaH pa\_vitra\'vantA charataH pu\_nantA\' ..
##10.027.18a##  vi kro\'sha\_nAso\_ viShva\'~ncha Aya\_npachA\'ti\_ nemo\' na\_hi pakSha\'da\_rdhaH .
##10.027.18c##  a\_yaM me\' de\_vaH sa\'vi\_tA tadA\'ha\_ drva\'nna\_ idva\'navatsa\_rpira\'nnaH ..
##10.027.19a##  apa\'shya\_M grAma\_M vaha\'mAnamA\_rAda\'cha\_krayA\' sva\_dhayA\_ varta\'mAnam .
##10.027.19c##  siSha\'ktya\_ryaH pra yu\_gA janA\'nAM sa\_dyaH shi\_shnA pra\'minA\_no navI\'yAn ..
##10.027.20a##  e\_tau me\_ gAvau\' prama\_rasya\' yu\_ktau mo Shu pra se\'dhI\_rmuhu\_rinma\'mandhi .
##10.027.20c##  Apa\'shchidasya\_ vi na\'sha\_ntyartha\_M sUra\'shcha ma\_rka upa\'ro babhU\_vAn ..
##10.027.21a##  a\_yaM yo vajra\'H puru\_dhA vivR^i\'tto\_.avaH sUrya\'sya bR^iha\_taH purI\'ShAt .
##10.027.21c##  shrava\_ ide\_nA pa\_ro a\_nyada\'sti\_ tada\'vya\_thI ja\'ri\_mANa\'staranti ..
##10.027.22a##  vR^i\_kShevR^i\'kShe\_ niya\'tA mImaya\_dgaustato\_ vaya\_H pra pa\'tAnpUru\_ShAda\'H .
##10.027.22c##  athe\_daM vishva\_M bhuva\'naM bhayAta\_ indrA\'ya su\_nvadR^iSha\'ye cha\_ shikSha\'t ..
##10.027.23a##  de\_vAnA\_M mAne\' pratha\_mA a\'tiShThankR^i\_ntatrA\'deShA\_mupa\'rA\_ udA\'yan .
##10.027.23c##  traya\'stapanti pR^ithi\_vIma\'nU\_pA dvA bR^ibU\'kaM vahata\_H purI\'Sham ..
##10.027.24a##  sA te\' jI\_vAtu\'ru\_ta tasya\' viddhi\_ mA smai\'tA\_dR^igapa\' gUhaH sama\_rye .
##10.027.24c##  A\_viH sva\'H kR^iNu\_te gUha\'te bu\_saM sa pA\_dura\'sya ni\_rNijo\_ na mu\'chyate ..
##10.028.01a##  vishvo\_ hya1\_\'nyo a\_rirA\'ja\_gAma\_ mamedaha\_ shvashu\'ro\_ nA ja\'gAma .
##10.028.01c##  ja\_kShI\_yAddhA\_nA u\_ta soma\'M papIyA\_tsvA\'shita\_H puna\_rasta\'M jagAyAt ..
##10.028.02a##  sa roru\'vadvR^iSha\_bhasti\_gmashR^i\'~Ngo\_ varShma\'ntasthau\_ vari\'ma\_nnA pR^i\'thi\_vyAH .
##10.028.02c##  vishve\'ShvenaM vR^i\_jane\'Shu pAmi\_ yo me\' ku\_kShI su\_taso\'maH pR^i\_NAti\' ..
##10.028.03a##  adri\'NA te ma\_ndina\' indra\_ tUyA\'nsu\_nvanti\_ somA\_npiba\'si\_ tvame\'ShAm .
##10.028.03c##  pacha\'nti te vR^iSha\_bhA.N atsi\_ teShA\'M pR^i\_kSheNa\_ yanma\'ghavanhU\_yamA\'naH ..
##10.028.04a##  i\_daM su me\' jarita\_rA chi\'kiddhi pratI\_paM shApa\'M na\_dyo\' vahanti .
##10.028.04c##  lo\_pA\_shaH si\_MhaM pra\_tya~ncha\'matsAH kro\_ShTA va\'rA\_haM nira\'takta\_ kakShA\'t ..
##10.028.05a##  ka\_thA ta\' e\_tada\_hamA chi\'keta\_M gR^itsa\'sya\_ pAka\'sta\_vaso\' manI\_ShAm .
##10.028.05c##  tvaM no\' vi\_dvA.N R^i\'tu\_thA vi vo\'cho\_ yamardha\'M te maghavankShe\_myA dhUH ..
##10.028.06a##  e\_vA hi mAM ta\_vasa\'M va\_rdhaya\'nti di\_vashchi\'nme bR^iha\_ta utta\'rA\_ dhUH .
##10.028.06c##  pu\_rU sa\_hasrA\_ ni shi\'shAmi sA\_kama\'sha\_truM hi mA\_ jani\'tA ja\_jAna\' ..
##10.028.07a##  e\_vA hi mAM ta\_vasa\'M ja\_j~nuru\_graM karma\'nkarma\_nvR^iSha\'Namindra de\_vAH .
##10.028.07c##  vadhI\'M vR^i\_traM vajre\'Na mandasA\_no.apa\' vra\_jaM ma\'hi\_nA dA\_shuShe\' vam ..
##10.028.08a##  de\_vAsa\' Ayanpara\_shU.Nra\'bibhra\_nvanA\' vR^i\_shchanto\' a\_bhi vi\_DbhirA\'yan .
##10.028.08c##  ni su\_drvaM1\_\' dadha\'to va\_kShaNA\'su\_ yatrA\_ kR^ipI\'Ta\_manu\_ tadda\'hanti ..
##10.028.09a##  sha\_shaH kShu\_raM pra\_tya~ncha\'M jagA\_rAdri\'M lo\_gena\_ vya\'bhedamA\_rAt .
##10.028.09c##  bR^i\_hanta\'M chidR^iha\_te ra\'ndhayAni\_ vaya\'dva\_tso vR^i\'Sha\_bhaM shUshu\'vAnaH ..
##10.028.10a##  su\_pa\_rNa i\_tthA na\_khamA si\'ShA\_yAva\'ruddhaH pari\_pada\_M na si\_MhaH .
##10.028.10c##  ni\_ru\_ddhashchi\'nmahi\_Shasta\_rShyAvA\'ngo\_dhA tasmA\' a\_yatha\'M karShade\_tat ..
##10.028.11a##  tebhyo\' go\_dhA a\_yatha\'M karShade\_tadye bra\_hmaNa\'H prati\_pIya\_ntyannai\'H .
##10.028.11c##  si\_ma u\_kShNo\'.avasR^i\_ShTA.N a\'danti sva\_yaM balA\'ni ta\_nva\'H shR^iNA\_nAH ..
##10.028.12a##  e\_te shamI\'bhiH su\_shamI\' abhUva\_nye hi\'nvi\_re ta\_nva1\_\'H soma\' u\_kthaiH .
##10.028.12c##  nR^i\_vadvada\_nnupa\' no mAhi\_ vAjA\'ndi\_vi shravo\' dadhiShe\_ nAma\' vI\_raH ..
##10.029.01a##  vane\_ na vA\_ yo nya\'dhAyi chA\_ka~nChuchi\'rvA\_M stomo\' bhuraNAvajIgaH .
##10.029.01c##  yasyedindra\'H puru\_dine\'Shu\_ hotA\' nR^i\_NAM naryo\_ nR^ita\'maH kSha\_pAvA\'n ..
##10.029.02a##  pra te\' a\_syA u\_Shasa\_H prApa\'rasyA nR^i\_tau syA\'ma\_ nR^ita\'masya nR^i\_NAm .
##10.029.02c##  anu\' tri\_shoka\'H sha\_tamAva\'ha\_nnR^Inkutse\'na\_ ratho\_ yo asa\'tsasa\_vAn ..
##10.029.03a##  kaste\_ mada\' indra\_ rantyo\' bhU\_dduro\_ giro\' a\_bhyu1\_\'gro vi dhA\'va .
##10.029.03c##  kadvAho\' a\_rvAgupa\' mA manI\_ShA A tvA\' shakyAmupa\_maM rAdho\_ annai\'H ..
##10.029.04a##  kadu\' dyu\_mnami\'ndra\_ tvAva\'to\_ nR^InkayA\' dhi\_yA ka\'rase\_ kanna\_ Aga\'n .
##10.029.04c##  mi\_tro na sa\_tya u\'rugAya bhR^i\_tyA anne\' samasya\_ yadasa\'nmanI\_ShAH ..
##10.029.05a##  prera\'ya\_ sUro\_ artha\_M na pA\_raM ye a\'sya\_ kAma\'M jani\_dhA i\'va\_ gman .
##10.029.05c##  gira\'shcha\_ ye te\' tuvijAta pU\_rvIrnara\' indra prati\_shikSha\_ntyannai\'H ..
##10.029.06a##  mAtre\_ nu te\_ sumi\'te indra pU\_rvI dyaurma\_jmanA\' pR^ithi\_vI kAvye\'na .
##10.029.06c##  varA\'ya te ghR^i\_tava\'ntaH su\_tAsa\_H svAdma\'nbhavantu pI\_taye\_ madhU\'ni ..
##10.029.07a##  A madhvo\' asmA asicha\_nnama\'tra\_mindrA\'ya pU\_rNaM sa hi sa\_tyarA\'dhAH .
##10.029.07c##  sa vA\'vR^idhe\_ vari\'ma\_nnA pR^i\'thi\_vyA a\_bhi kratvA\_ narya\_H pauMsyai\'shcha ..
##10.029.08a##  vyA\'na\_Lindra\_H pR^ita\'nA\_H svojA\_ Asmai\' yatante sa\_khyAya\' pU\_rvIH .
##10.029.08c##  A smA\_ ratha\_M na pR^ita\'nAsu tiShTha\_ yaM bha\_drayA\' suma\_tyA cho\_dayA\'se ..
##10.030.01a##  pra de\'va\_trA brahma\'Ne gA\_ture\'tva\_po achChA\_ mana\'so\_ na prayu\'kti .
##10.030.01c##  ma\_hIM mi\_trasya\_ varu\'Nasya dhA\_siM pR^i\'thu\_jraya\'se rIradhA suvR^i\_ktim ..
##10.030.02a##  adhva\'ryavo ha\_viShma\'nto\_ hi bhU\_tAchChA\_pa i\'tosha\_tIru\'shantaH .
##10.030.02c##  ava\_ yAshchaShTe\' aru\_NaH su\'pa\_rNastamAsya\'dhvamU\_rmima\_dyA su\'hastAH ..
##10.030.03a##  adhva\'ryavo\_.apa i\'tA samu\_drama\_pAM napA\'taM ha\_viShA\' yajadhvam .
##10.030.03c##  sa vo\' dadadU\_rmima\_dyA supU\'ta\_M tasmai\_ soma\_M madhu\'mantaM sunota ..
##10.030.04a##  yo a\'ni\_dhmo dIda\'yada\_psva1\_\'ntaryaM viprA\'sa\_ ILa\'te adhva\_reShu\' .
##10.030.04c##  apA\'M napA\_nmadhu\'matIra\_po dA\_ yAbhi\_rindro\' vAvR^i\_dhe vI\_ryA\'ya ..
##10.030.05a##  yAbhi\_H somo\_ moda\'te\_ harSha\'te cha kalyA\_NIbhi\'ryuva\_tibhi\_rna marya\'H .
##10.030.05c##  tA a\'dhvaryo a\_po achChA\_ pare\'hi\_ yadA\'si\_~nchA oSha\'dhIbhiH punItAt ..
##10.030.06a##  e\_vedyUne\' yuva\_tayo\' namanta\_ yadI\'mu\_shannu\'sha\_tIretyachCha\' .
##10.030.06c##  saM jA\'nate\_ mana\'sA\_ saM chi\'kitre.adhva\_ryavo\' dhi\_ShaNApa\'shcha de\_vIH ..
##10.030.07a##  yo vo\' vR^i\_tAbhyo\_ akR^i\'Nodu lo\_kaM yo vo\' ma\_hyA a\_bhisha\'ste\_ramu\'~nchat .
##10.030.07c##  tasmA\_ indrA\'ya\_ madhu\'mantamU\_rmiM de\'va\_mAda\'na\_M pra hi\'NotanApaH ..
##10.030.08a##  prAsmai\' hinota\_ madhu\'mantamU\_rmiM garbho\_ yo va\'H sindhavo\_ madhva\_ utsa\'H .
##10.030.08c##  ghR^i\_tapR^i\'ShTha\_mIDya\'madhva\_reShvApo\' revatIH shR^iNu\_tA hava\'M me ..
##10.030.09a##  taM si\'ndhavo matsa\_rami\'ndra\_pAna\'mU\_rmiM pra he\'ta\_ ya u\_bhe iya\'rti .
##10.030.09c##  ma\_da\_chyuta\'maushA\_naM na\'bho\_jAM pari\' tri\_tantu\'M vi\_chara\'nta\_mutsa\'m ..
##10.030.10a##  A\_varvR^i\'tatI\_radha\_ nu dvi\_dhArA\' goShu\_yudho\_ na ni\'ya\_vaM chara\'ntIH .
##10.030.10c##  R^iShe\_ jani\'trI\_rbhuva\'nasya\_ patnI\'ra\_po va\'ndasva sa\_vR^idha\_H sayo\'nIH ..
##10.030.11a##  hi\_notA\' no adhva\_raM de\'vaya\_jyA hi\_nota\_ brahma\' sa\_naye\_ dhanA\'nAm .
##10.030.11c##  R^i\_tasya\_ yoge\_ vi Shya\'dhva\_mUdha\'H shruShTI\_varI\'rbhUtanA\_smabhya\'mApaH ..
##10.030.12a##  Apo\' revatI\_H kShaya\'thA\_ hi vasva\_H kratu\'M cha bha\_draM bi\'bhR^i\_thAmR^ita\'M cha .
##10.030.12c##  rA\_yashcha\_ stha sva\'pa\_tyasya\_ patnI\_H sara\'svatI\_ tadgR^i\'Na\_te vayo\' dhAt ..
##10.030.13a##  prati\_ yadApo\_ adR^i\'shramAya\_tIrghR^i\_taM payA\'Msi\_ bibhra\'tI\_rmadhU\'ni .
##10.030.13c##  a\_dhva\_ryubhi\_rmana\'sA saMvidA\_nA indrA\'ya\_ soma\_M suShu\'ta\_M bhara\'ntIH ..
##10.030.14a##  emA a\'gmanre\_vatI\'rjI\_vadha\'nyA\_ adhva\'ryavaH sA\_daya\'tA sakhAyaH .
##10.030.14c##  ni ba\_rhiShi\' dhattana somyAso\_.apAM naptrA\' saMvidA\_nAsa\' enAH ..
##10.030.15a##  Agma\_nnApa\' usha\_tIrba\_rhiredaM nya\'dhva\_re a\'sadandeva\_yantI\'H .
##10.030.15c##  adhva\'ryavaH sunu\_tendrA\'ya\_ soma\_mabhU\'du vaH su\_shakA\' devaya\_jyA ..
##10.031.01a##  A no\' de\_vAnA\_mupa\' vetu\_ shaMso\_ vishve\'bhistu\_rairava\'se\_ yaja\'traH .
##10.031.01c##  tebhi\'rva\_yaM su\'Sha\_khAyo\' bhavema\_ tara\'nto\_ vishvA\' duri\_tA syA\'ma ..
##10.031.02a##  pari\' chi\_nmarto\_ dravi\'NaM mamanyAdR^i\_tasya\' pa\_thA nama\_sA vi\'vAset .
##10.031.02c##  u\_ta svena\_ kratu\'nA\_ saM va\'deta\_ shreyA\'Msa\_M dakSha\_M mana\'sA jagR^ibhyAt ..
##10.031.03a##  adhA\'yi dhI\_tirasa\'sR^igra\_maMshA\'stI\_rthe na da\_smamupa\' ya\_ntyUmA\'H .
##10.031.03c##  a\_bhyA\'nashma suvi\_tasya\' shU\_ShaM nave\'daso a\_mR^itA\'nAmabhUma ..
##10.031.04a##  nitya\'shchAkanyA\_tsvapa\'ti\_rdamU\'nA\_ yasmA\' u de\_vaH sa\'vi\_tA ja\_jAna\' .
##10.031.04c##  bhago\' vA\_ gobhi\'rarya\_mema\'najyA\_tso a\'smai\_ chAru\'shChadayadu\_ta syA\'t ..
##10.031.05a##  i\_yaM sA bhU\'yA u\_ShasA\'miva\_ kShA yaddha\' kShu\_manta\_H shava\'sA sa\_mAya\'n .
##10.031.05c##  a\_sya stu\_tiM ja\'ri\_turbhikSha\'mANA\_ A na\'H sha\_gmAsa\_ upa\' yantu\_ vAjA\'H ..
##10.031.06a##  a\_syede\_ShA su\'ma\_tiH pa\'prathA\_nAbha\'vatpU\_rvyA bhUma\'nA\_ gauH .
##10.031.06c##  a\_sya sanI\'LA\_ asu\'rasya\_ yonau\' samA\_na A bhara\'Ne\_ bibhra\'mANAH ..
##10.031.07a##  kiM svi\_dvana\_M ka u\_ sa vR^i\_kSha A\'sa\_ yato\_ dyAvA\'pR^ithi\_vI ni\'ShTata\_kShuH .
##10.031.07c##  sa\_Mta\_sthA\_ne a\_jare\' i\_ta/U\'tI\_ ahA\'ni pU\_rvIru\_Shaso\' jaranta ..
##10.031.08a##  naitAva\'de\_nA pa\_ro a\_nyada\'styu\_kShA sa dyAvA\'pR^ithi\_vI bi\'bharti .
##10.031.08c##  tvacha\'M pa\_vitra\'M kR^iNuta sva\_dhAvA\_nyadI\_M sUrya\_M na ha\_rito\_ vaha\'nti ..
##10.031.09a##  ste\_go na kShAmatye\'ti pR^i\_thvIM miha\_M na vAto\_ vi ha\' vAti\_ bhUma\' .
##10.031.09c##  mi\_tro yatra\_ varu\'No a\_jyamA\'no\_.agnirvane\_ na vyasR^i\'ShTa\_ shoka\'m ..
##10.031.10a##  sta\_rIryatsUta\' sa\_dyo a\_jyamA\'nA\_ vyathi\'ravya\_thIH kR^i\'Nuta\_ svago\'pA .
##10.031.10c##  pu\_tro yatpUrva\'H pi\_trorjani\'ShTa sha\_myAM gaurja\'gAra\_ yaddha\' pR^i\_chChAn ..
##10.031.11a##  u\_ta kaNva\'M nR^i\_Shada\'H pu\_tramA\'huru\_ta shyA\_vo dhana\_mAda\'tta vA\_jI .
##10.031.11c##  pra kR^i\_ShNAya\_ rusha\'dapinva\_todha\'rR^i\_tamatra\_ naki\'rasmA apIpet ..
##10.032.01a##  pra su gmantA\' dhiyasA\_nasya\' sa\_kShaNi\' va\_rebhi\'rva\_rA.N a\_bhi Shu pra\_sIda\'taH .
##10.032.01c##  a\_smAka\_mindra\' u\_bhaya\'M jujoShati\_ yatso\_myasyAndha\'so\_ bubo\'dhati ..
##10.032.02a##  vI\'ndra yAsi di\_vyAni\' rocha\_nA vi pArthi\'vAni\_ raja\'sA puruShTuta .
##10.032.02c##  ye tvA\_ vaha\'nti\_ muhu\'radhva\_rA.N upa\_ te su va\'nvantu vagva\_nA.N a\'rA\_dhasa\'H ..
##10.032.03a##  tadinme\' Chantsa\_dvapu\'Sho\_ vapu\'ShTaraM pu\_tro yajjAna\'M pi\_trora\_dhIya\'ti .
##10.032.03c##  jA\_yA pati\'M vahati va\_gnunA\' su\_matpu\_Msa idbha\_dro va\'ha\_tuH pari\'ShkR^itaH ..
##10.032.04a##  taditsa\_dhastha\'ma\_bhi chAru\' dIdhaya\_ gAvo\_ yachChAsa\'nvaha\_tuM na dhe\_nava\'H .
##10.032.04c##  mA\_tA yanmantu\'ryU\_thasya\' pU\_rvyAbhi vA\_Nasya\' sa\_ptadhA\'tu\_rijjana\'H ..
##10.032.05a##  pra vo.achChA\' ririche deva\_yuShpa\_dameko\' ru\_drebhi\'ryAti tu\_rvaNi\'H .
##10.032.05c##  ja\_rA vA\_ yeShva\_mR^ite\'Shu dA\_vane\_ pari\' va\_ Ume\'bhyaH si~nchatA\_ madhu\' ..
##10.032.06a##  ni\_dhI\_yamA\'na\_mapa\'gULhama\_psu pra me\' de\_vAnA\'M vrata\_pA u\'vAcha .
##10.032.06c##  indro\' vi\_dvA.N anu\_ hi tvA\' cha\_chakSha\_ tenA\_hama\'gne\_ anu\'shiShTa\_ AgA\'m ..
##10.032.07a##  akShe\'travitkShetra\_vida\_M hyaprA\_T sa praiti\' kShetra\_vidAnu\'shiShTaH .
##10.032.07c##  e\_tadvai bha\_drama\'nu\_shAsa\'nasyo\_ta sru\_tiM vi\'ndatya~nja\_sInA\'m ..
##10.032.08a##  a\_dyedu\_ prANI\_dama\'manni\_mAhApI\'vR^ito adhayanmA\_turUdha\'H .
##10.032.08c##  eme\'namApa jari\_mA yuvA\'na\_mahe\'La\_nvasu\'H su\_manA\' babhUva ..
##10.032.09a##  e\_tAni\' bha\_drA ka\'lasha kriyAma\_ kuru\'shravaNa\_ dada\'to ma\_ghAni\' .
##10.032.09c##  dA\_na idvo\' maghavAna\_H so a\'stva\_yaM cha\_ somo\' hR^i\_di yaM bibha\'rmi ..
##10.033.01a##  pra mA\' yuyujre pra\_yujo\_ janA\'nA\_M vahA\'mi sma pU\_ShaNa\_manta\'reNa .
##10.033.01c##  vishve\' de\_vAso\_ adha\_ mAma\'rakShandu\_HshAsu\_rAgA\_diti\_ ghoSha\' AsIt ..
##10.033.02a##  saM mA\' tapantya\_bhita\'H sa\_patnI\'riva\_ parsha\'vaH .
##10.033.02c##  ni bA\'dhate\_ ama\'tirna\_gnatA\_ jasu\_rverna ve\'vIyate ma\_tiH ..
##10.033.03a##  mUSho\_ na shi\_shnA vya\'danti mA\_dhya\' sto\_tAra\'M te shatakrato .
##10.033.03c##  sa\_kR^itsu no\' maghavannindra mR^iLa\_yAdhA\' pi\_teva\' no bhava ..
##10.033.04a##  ku\_ru\_shrava\'NamAvR^iNi\_ rAjA\'na\_M trAsa\'dasyavam .
##10.033.04c##  maMhi\'ShThaM vA\_ghatA\_mR^iShi\'H ..
##10.033.05a##  yasya\' mA ha\_rito\_ rathe\' ti\_sro vaha\'nti sAdhu\_yA .
##10.033.05c##  stavai\' sa\_hasra\'dakShiNe ..
##10.033.06a##  yasya\_ prasvA\'daso\_ gira\' upa\_mashra\'vasaH pi\_tuH .
##10.033.06c##  kShetra\_M na ra\_NvamU\_chuShe\' ..
##10.033.07a##  adhi\' putropamashravo\_ napA\'nmitrAtitherihi .
##10.033.07c##  pi\_tuShTe\' asmi vandi\_tA ..
##10.033.08a##  yadIshI\'yA\_mR^itA\'nAmu\_ta vA\_ martyA\'nAm .
##10.033.08c##  jIve\_dinma\_ghavA\_ mama\' ..
##10.033.09a##  na de\_vAnA\_mati\' vra\_taM sha\_tAtmA\' cha\_na jI\'vati .
##10.033.09c##  tathA\' yu\_jA vi vA\'vR^ite ..
##10.034.01a##  prA\_ve\_pA mA\' bR^iha\_to mA\'dayanti pravAte\_jA iri\'Ne\_ varvR^i\'tAnAH .
##10.034.01c##  soma\'syeva maujava\_tasya\' bha\_kSho vi\_bhIda\'ko\_ jAgR^i\'vi\_rmahya\'machChAn ..
##10.034.02a##  na mA\' mimetha\_ na ji\'hILa e\_ShA shi\_vA sakhi\'bhya u\_ta mahya\'mAsIt .
##10.034.02c##  a\_kShasyA\_hame\'kapa\_rasya\' he\_toranu\'vratA\_mapa\' jA\_yAma\'rodham ..
##10.034.03a##  dveShTi\' shva\_shrUrapa\' jA\_yA ru\'Naddhi\_ na nA\'thi\_to vi\'ndate marDi\_tAra\'m .
##10.034.03c##  ashva\'syeva\_ jara\'to\_ vasnya\'sya\_ nAhaM vi\'ndAmi kita\_vasya\_ bhoga\'m ..
##10.034.04a##  a\_nye jA\_yAM pari\' mR^ishantyasya\_ yasyAgR^i\'dha\_dveda\'ne vA\_jya1\_\'kShaH .
##10.034.04c##  pi\_tA mA\_tA bhrAta\'ra enamAhu\_rna jA\'nImo\_ naya\'tA ba\_ddhame\_tam ..
##10.034.05a##  yadA\_dIdhye\_ na da\'viShANyebhiH parA\_yadbhyo.ava\' hIye\_ sakhi\'bhyaH .
##10.034.05c##  nyu\'ptAshcha ba\_bhravo\_ vAcha\_makra\'ta\_.N emIde\'ShAM niShkR^i\_taM jA\_riNI\'va ..
##10.034.06a##  sa\_bhAme\'ti kita\_vaH pR^i\_chChamA\'no je\_ShyAmIti\' ta\_nvA\_3\_\' shUshu\'jAnaH .
##10.034.06c##  a\_kShAso\' asya\_ vi ti\'ranti\_ kAma\'M prati\_dIvne\_ dadha\'ta\_ A kR^i\_tAni\' ..
##10.034.07a##  a\_kShAsa\_ ida\'~Nku\_shino\' nito\_dino\' ni\_kR^itvA\'na\_stapa\'nAstApayi\_ShNava\'H .
##10.034.07c##  ku\_mA\_rade\'ShNA\_ jaya\'taH puna\_rhaNo\_ madhvA\_ sampR^i\'ktAH kita\_vasya\' ba\_rhaNA\' ..
##10.034.08a##  tri\_pa\_~nchA\_shaH krI\'Lati\_ vrAta\' eShAM de\_va i\'va savi\_tA sa\_tyadha\'rmA .
##10.034.08c##  u\_grasya\' chinma\_nyave\_ nA na\'mante\_ rAjA\' chidebhyo\_ nama\_ itkR^i\'Noti ..
##10.034.09a##  nI\_chA va\'rtanta u\_pari\' sphurantyaha\_stAso\_ hasta\'vantaM sahante .
##10.034.09c##  di\_vyA a~NgA\'rA\_ iri\'Ne\_ nyu\'ptAH shI\_tAH santo\_ hR^ida\'ya\_M nirda\'hanti ..
##10.034.10a##  jA\_yA ta\'pyate kita\_vasya\' hI\_nA mA\_tA pu\_trasya\_ chara\'ta\_H kva\' svit .
##10.034.10c##  R^i\_NA\_vA bibhya\_ddhana\'mi\_chChamA\'no\_.anyeShA\_masta\_mupa\_ nakta\'meti ..
##10.034.11a##  striya\'M dR^i\_ShTvAya\' kita\_vaM ta\'tApA\_nyeShA\'M jA\_yAM sukR^i\'taM cha\_ yoni\'m .
##10.034.11c##  pU\_rvA\_hNe ashvA\'nyuyu\_je hi ba\_bhrUnso a\_gnerante\' vR^iSha\_laH pa\'pAda ..
##10.034.12a##  yo va\'H senA\_nIrma\'ha\_to ga\_Nasya\_ rAjA\_ vrAta\'sya pratha\_mo ba\_bhUva\' .
##10.034.12c##  tasmai\' kR^iNomi\_ na dhanA\' ruNadhmi\_ dashA\_haM prAchI\_stadR^i\_taM va\'dAmi ..
##10.034.13a##  a\_kShairmA dI\'vyaH kR^i\_ShimitkR^i\'Shasva vi\_tte ra\'masva ba\_hu manya\'mAnaH .
##10.034.13c##  tatra\_ gAva\'H kitava\_ tatra\' jA\_yA tanme\_ vi cha\'ShTe savi\_tAyama\_ryaH ..
##10.034.14a##  mi\_traM kR^i\'Nudhva\_M khalu\' mR^i\_LatA\' no\_ mA no\' gho\_reNa\' charatA\_bhi dhR^i\_ShNu .
##10.034.14c##  ni vo\_ nu ma\_nyurvi\'shatA\_marA\'tira\_nyo ba\'bhrU\_NAM prasi\'tau\_ nva\'stu ..
##10.035.01a##  abu\'dhramu\_ tya indra\'vanto a\_gnayo\_ jyoti\_rbhara\'nta u\_Shaso\_ vyu\'ShTiShu .
##10.035.01c##  ma\_hI dyAvA\'pR^ithi\_vI che\'tatA\_mapo\_.adyA de\_vAnA\_mava\_ A vR^i\'NImahe ..
##10.035.02a##  di\_vaspR^i\'thi\_vyorava\_ A vR^i\'NImahe mA\_tR^InsindhU\_nparva\'tA~nCharya\_NAva\'taH .
##10.035.02c##  a\_nA\_gA\_stvaM sUrya\'mu\_ShAsa\'mImahe bha\_draM soma\'H suvA\_no a\_dyA kR^i\'Notu naH ..
##10.035.03a##  dyAvA\' no a\_dya pR^i\'thi\_vI anA\'gaso ma\_hI trA\'yetAM suvi\_tAya\' mA\_tarA\' .
##10.035.03c##  u\_ShA u\_chChantyapa\' bAdhatAma\_ghaM sva\_stya1\_\'gniM sa\'midhA\_namI\'mahe ..
##10.035.04a##  i\_yaM na\' u\_srA pra\'tha\_mA su\'de\_vya\'M re\_vatsa\_nibhyo\' re\_vatI\_ vyu\'chChatu .
##10.035.04c##  A\_re ma\_nyuM du\'rvi\_datra\'sya dhImahi sva\_stya1\_\'gniM sa\'midhA\_namI\'mahe ..
##10.035.05a##  pra yAH sisra\'te\_ sUrya\'sya ra\_shmibhi\_rjyoti\_rbhara\'ntIru\_Shaso\_ vyu\'ShTiShu .
##10.035.05c##  bha\_drA no\' a\_dya shrava\'se\_ vyu\'chChata sva\_stya1\_\'gniM sa\'midhA\_namI\'mahe ..
##10.035.06a##  a\_na\_mI\_vA u\_Shasa\_ A cha\'rantu na\_ uda\_gnayo\' jihatA\_M jyoti\'ShA bR^i\_hat .
##10.035.06c##  Ayu\'kShAtAma\_shvinA\_ tUtu\'ji\_M ratha\'M sva\_stya1\_\'gniM sa\'midhA\_namI\'mahe ..
##10.035.07a##  shreShTha\'M no a\_dya sa\'vita\_rvare\'NyaM bhA\_gamA su\'va\_ sa hi ra\'tna\_dhA asi\' .
##10.035.07c##  rA\_yo jani\'trIM dhi\_ShaNA\_mupa\' bruve sva\_stya1\_\'gniM sa\'midhA\_namI\'mahe ..
##10.035.08a##  pipa\'rtu mA\_ tadR^i\_tasya\' pra\_vAcha\'naM de\_vAnA\_M yanma\'nu\_ShyA\_3\_\' ama\'nmahi .
##10.035.08c##  vishvA\_ idu\_srAH spaLude\'ti\_ sUrya\'H sva\_stya1\_\'gniM sa\'midhA\_namI\'mahe ..
##10.035.09a##  a\_dve\_Sho a\_dya ba\_rhiSha\_H starI\'maNi\_ grAvNA\_M yoge\_ manma\'na\_H sAdha\' Imahe .
##10.035.09c##  A\_di\_tyAnA\_M sharma\'Ni\_ sthA bhu\'raNyasi sva\_stya1\_\'gniM sa\'midhA\_namI\'mahe ..
##10.035.10a##  A no\' ba\_rhiH sa\'dha\_mAde\' bR^i\_haddi\_vi de\_vA.N I\'Le sA\_dayA\' sa\_pta hotR^I\'n .
##10.035.10c##  indra\'M mi\_traM varu\'NaM sA\_taye\_ bhaga\'M sva\_stya1\_\'gniM sa\'midhA\_namI\'mahe ..
##10.035.11a##  ta A\'dityA\_ A ga\'tA sa\_rvatA\'taye vR^i\_dhe no\' ya\_j~nama\'vatA sajoShasaH .
##10.035.11c##  bR^iha\_spati\'M pU\_ShaNa\'ma\_shvinA\_ bhaga\'M sva\_stya1\_\'gniM sa\'midhA\_namI\'mahe ..
##10.035.12a##  tanno\' devA yachChata supravAcha\_naM Cha\_rdirA\'dityAH su\_bhara\'M nR^i\_pAyya\'m .
##10.035.12c##  pashve\' to\_kAya\_ tana\'yAya jI\_vase\' sva\_stya1\_\'gniM sa\'midhA\_namI\'mahe ..
##10.035.13a##  vishve\' a\_dya ma\_ruto\_ vishva\' U\_tI vishve\' bhavantva\_gnaya\_H sami\'ddhAH .
##10.035.13c##  vishve\' no de\_vA ava\_sA ga\'mantu\_ vishva\'mastu\_ dravi\'Na\_M vAjo\' a\_sme ..
##10.035.14a##  yaM de\'vA\_so.ava\'tha\_ vAja\'sAtau\_ yaM trAya\'dhve\_ yaM pi\'pR^i\_thAtyaMha\'H .
##10.035.14c##  yo vo\' gopI\_the na bha\_yasya\_ veda\_ te syA\'ma de\_vavI\'taye turAsaH ..
##10.036.01a##  u\_ShAsA\_naktA\' bR^iha\_tI su\_pesha\'sA\_ dyAvA\_kShAmA\_ varu\'No mi\_tro a\'rya\_mA .
##10.036.01c##  indra\'M huve ma\_ruta\_H parva\'tA.N a\_pa A\'di\_tyAndyAvA\'pR^ithi\_vI a\_paH sva\'H ..
##10.036.02a##  dyaushcha\' naH pR^ithi\_vI cha\_ prache\'tasa R^i\_tAva\'rI rakShatA\_maMha\'so ri\_ShaH .
##10.036.02c##  mA du\'rvi\_datrA\_ nirR^i\'tirna Ishata\_ tadde\_vAnA\_mavo\' a\_dyA vR^i\'NImahe ..
##10.036.03a##  vishva\'smAnno\_ adi\'tiH pA\_tvaMha\'so mA\_tA mi\_trasya\_ varu\'Nasya re\_vata\'H .
##10.036.03c##  sva\'rva\_jjyoti\'ravR^i\_kaM na\'shImahi\_ tadde\_vAnA\_mavo\' a\_dyA vR^i\'NImahe ..
##10.036.04a##  grAvA\_ vada\_nnapa\_ rakShA\'Msi sedhatu du\_ShShvapnya\_M nirR^i\'ti\_M vishva\'ma\_triNa\'m .
##10.036.04c##  A\_di\_tyaM sharma\' ma\_rutA\'mashImahi\_ tadde\_vAnA\_mavo\' a\_dyA vR^i\'NImahe ..
##10.036.05a##  endro\' ba\_rhiH sIda\'tu\_ pinva\'tA\_miLA\_ bR^iha\_spati\_H sAma\'bhirR^i\_kvo a\'rchatu .
##10.036.05c##  su\_pra\_ke\_taM jI\_vase\_ manma\' dhImahi\_ tadde\_vAnA\_mavo\' a\_dyA vR^i\'NImahe ..
##10.036.06a##  di\_vi\_spR^isha\'M ya\_j~nama\_smAka\'mashvinA jI\_rAdhva\'raM kR^iNutaM su\_mnami\_ShTaye\' .
##10.036.06c##  prA\_chIna\'rashmi\_mAhu\'taM ghR^i\_tena\_ tadde\_vAnA\_mavo\' a\_dyA vR^i\'NImahe ..
##10.036.07a##  upa\' hvaye su\_hava\_M mAru\'taM ga\_NaM pA\'va\_kamR^i\_ShvaM sa\_khyAya\' sha\_mbhuva\'m .
##10.036.07c##  rA\_yaspoSha\'M saushrava\_sAya\' dhImahi\_ tadde\_vAnA\_mavo\' a\_dyA vR^i\'NImahe ..
##10.036.08a##  a\_pAM peru\'M jI\_vadha\'nyaM bharAmahe devA\_vya\'M su\_hava\'madhvara\_shriya\'m .
##10.036.08c##  su\_ra\_shmiM soma\'mindri\_yaM ya\'mImahi\_ tadde\_vAnA\_mavo\' a\_dyA vR^i\'NImahe ..
##10.036.09a##  sa\_nema\_ tatsu\'sa\_nitA\' sa\_nitva\'bhirva\_yaM jI\_vA jI\_vapu\'trA\_ anA\'gasaH .
##10.036.09c##  bra\_hma\_dviSho\_ viShva\_geno\' bharerata\_ tadde\_vAnA\_mavo\' a\_dyA vR^i\'NImahe ..
##10.036.10a##  ye sthA mano\'rya\_j~niyA\_ste shR^i\'Notana\_ yadvo\' devA\_ Ima\'he\_ tadda\'dAtana .
##10.036.10c##  jaitra\_M kratu\'M rayi\_madvI\_rava\_dyasha\_stadde\_vAnA\_mavo\' a\_dyA vR^i\'NImahe ..
##10.036.11a##  ma\_hada\_dya ma\'ha\_tAmA vR^i\'NIma\_he.avo\' de\_vAnA\'M bR^iha\_tAma\'na\_rvaNA\'m .
##10.036.11c##  yathA\_ vasu\' vI\_rajA\'ta\_M nashA\'mahai\_ tadde\_vAnA\_mavo\' a\_dyA vR^i\'NImahe ..
##10.036.12a##  ma\_ho a\_gneH sa\'midhA\_nasya\_ sharma\_NyanA\'gA mi\_tre varu\'Ne sva\_staye\' .
##10.036.12c##  shreShThe\' syAma savi\_tuH savI\'mani\_ tadde\_vAnA\_mavo\' a\_dyA vR^i\'NImahe ..
##10.036.13a##  ye sa\'vi\_tuH sa\_tyasa\'vasya\_ vishve\' mi\_trasya\' vra\_te varu\'Nasya de\_vAH .
##10.036.13c##  te saubha\'gaM vI\_rava\_dgoma\_dapno\_ dadhA\'tana\_ dravi\'NaM chi\_trama\_sme ..
##10.036.14a##  sa\_vi\_tA pa\_shchAtA\'tsavi\_tA pu\_rastA\'tsavi\_totta\_rAttA\'tsavi\_tAdha\_rAttA\'t .
##10.036.14c##  sa\_vi\_tA na\'H suvatu sa\_rvatA\'tiM savi\_tA no\' rAsatAM dI\_rghamAyu\'H ..
##10.037.01a##  namo\' mi\_trasya\_ varu\'Nasya\_ chakSha\'se ma\_ho de\_vAya\_ tadR^i\_taM sa\'paryata .
##10.037.01c##  dU\_re\_dR^ishe\' de\_vajA\'tAya ke\_tave\' di\_vaspu\_trAya\_ sUryA\'ya shaMsata ..
##10.037.02a##  sA mA\' sa\_tyokti\_H pari\' pAtu vi\_shvato\_ dyAvA\' cha\_ yatra\' ta\_tana\_nnahA\'ni cha .
##10.037.02c##  vishva\'ma\_nyanni vi\'shate\_ yadeja\'ti vi\_shvAhApo\' vi\_shvAhode\'ti\_ sUrya\'H ..
##10.037.03a##  na te\_ ade\'vaH pra\_divo\_ ni vA\'sate\_ yade\'ta\_shebhi\'H pata\_rai ra\'tha\_ryasi\' .
##10.037.03c##  prA\_chIna\'ma\_nyadanu\' vartate\_ raja\_ uda\_nyena\_ jyoti\'ShA yAsi sUrya ..
##10.037.04a##  yena\' sUrya\_ jyoti\'ShA\_ bAdha\'se\_ tamo\_ jaga\'chcha\_ vishva\'mudi\_yarShi\' bhA\_nunA\' .
##10.037.04c##  tenA\_smadvishvA\_mani\'rA\_manA\'huti\_mapAmI\'vA\_mapa\' du\_ShShvapnya\'M suva ..
##10.037.05a##  vishva\'sya\_ hi preShi\'to\_ rakSha\'si vra\_tamahe\'Layannu\_chchara\'si sva\_dhA anu\' .
##10.037.05c##  yada\_dya tvA\' sUryopa\_bravA\'mahai\_ taM no\' de\_vA anu\' maMsIrata\_ kratu\'m ..
##10.037.06a##  taM no\_ dyAvA\'pR^ithi\_vI tanna\_ Apa\_ indra\'H shR^iNvantu ma\_ruto\_ hava\_M vacha\'H .
##10.037.06c##  mA shUne\' bhUma\_ sUrya\'sya sa\_MdR^ishi\' bha\_draM jIva\'nto jara\_NAma\'shImahi ..
##10.037.07a##  vi\_shvAhA\' tvA su\_mana\'saH su\_chakSha\'saH pra\_jAva\'nto anamI\_vA anA\'gasaH .
##10.037.07c##  u\_dyanta\'M tvA mitramaho di\_vedi\'ve\_ jyogjI\_vAH prati\' pashyema sUrya ..
##10.037.08a##  mahi\_ jyoti\_rbibhra\'taM tvA vichakShaNa\_ bhAsva\'nta\_M chakShu\'ShechakShuShe\_ maya\'H .
##10.037.08c##  A\_roha\'ntaM bR^iha\_taH pAja\'sa\_spari\' va\_yaM jI\_vAH prati\' pashyema sUrya ..
##10.037.09a##  yasya\' te\_ vishvA\_ bhuva\'nAni ke\_tunA\_ pra chera\'te\_ ni cha\' vi\_shante\' a\_ktubhi\'H .
##10.037.09c##  a\_nA\_gA\_stvena\' harikesha sU\_ryAhnA\'hnA no\_ vasya\'sAvasya\_sodi\'hi ..
##10.037.10a##  shaM no\' bhava\_ chakSha\'sA\_ shaM no\_ ahnA\_ shaM bhA\_nunA\_ shaM hi\_mA shaM ghR^i\_Nena\' .
##10.037.10c##  yathA\_ shamadhva\_~nChamasa\'dduro\_Ne tatsU\'rya\_ dravi\'NaM dhehi chi\_tram ..
##10.037.11a##  a\_smAka\'M devA u\_bhayA\'ya\_ janma\'ne\_ sharma\' yachChata dvi\_pade\_ chatu\'Shpade .
##10.037.11c##  a\_datpiba\'dU\_rjaya\'mAna\_mAshi\'ta\_M tada\_sme shaM yora\'ra\_po da\'dhAtana ..
##10.037.12a##  yadvo\' devAshchakR^i\_ma ji\_hvayA\' gu\_ru mana\'so vA\_ prayu\'tI deva\_heLa\'nam .
##10.037.12c##  arA\'vA\_ yo no\' a\_bhi du\'chChunA\_yate\_ tasmi\_ntadeno\' vasavo\_ ni dhe\'tana ..
##10.038.01a##  a\_sminna\' indra pR^itsu\_tau yasha\'svati\_ shimI\'vati\_ kranda\'si\_ prAva\' sA\_taye\' .
##10.038.01c##  yatra\_ goShA\'tA dhR^iShi\_teShu\' khA\_diShu\_ viShva\_kpata\'nti di\_dyavo\' nR^i\_ShAhye\' ..
##10.038.02a##  sa na\'H kShu\_manta\_M sada\'ne\_ vyU\'rNuhi\_ go/a\'rNasaM ra\_yimi\'ndra shra\_vAyya\'m .
##10.038.02c##  syAma\' te\_ jaya\'taH shakra me\_dino\_ yathA\' va\_yamu\_shmasi\_ tadva\'so kR^idhi ..
##10.038.03a##  yo no\_ dAsa\_ Aryo\' vA puruShTu\_tAde\'va indra yu\_dhaye\_ chike\'tati .
##10.038.03c##  a\_smAbhi\'ShTe su\_ShahA\'H santu\_ shatra\'va\_stvayA\' va\_yaM tAnva\'nuyAma saMga\_me ..
##10.038.04a##  yo da\_bhrebhi\_rhavyo\_ yashcha\_ bhUri\'bhi\_ryo a\_bhIke\' varivo\_vinnR^i\_ShAhye\' .
##10.038.04c##  taM vi\'khA\_de sasni\'ma\_dya shru\_taM nara\'ma\_rvA~ncha\_mindra\_mava\'se karAmahe ..
##10.038.05a##  sva\_vR^ija\_M hi tvAma\_hami\'ndra shu\_shravA\'nAnu\_daM vR^i\'Shabha radhra\_choda\'nam .
##10.038.05c##  pra mu\'~nchasva\_ pari\_ kutsA\'di\_hA ga\'hi\_ kimu\_ tvAvA\'nmu\_Shkayo\'rba\_ddha A\'sate ..
##10.039.01a##  yo vA\_M pari\'jmA su\_vR^ida\'shvinA\_ ratho\' do\_ShAmu\_ShAso\_ havyo\' ha\_viShma\'tA .
##10.039.01c##  sha\_shva\_tta\_mAsa\_stamu\' vAmi\_daM va\_yaM pi\_turna nAma\' su\_hava\'M havAmahe ..
##10.039.02a##  cho\_daya\'taM sU\_nR^itA\_H pinva\'ta\_M dhiya\_ utpura\'MdhIrIrayata\_M tadu\'shmasi .
##10.039.02c##  ya\_shasa\'M bhA\_gaM kR^i\'NutaM no ashvinA\_ soma\_M na chAru\'M ma\_ghava\'tsu naskR^itam ..
##10.039.03a##  a\_mA\_jura\'shchidbhavatho yu\_vaM bhago\'.anA\_shoshchi\'davi\_tArA\'pa\_masya\' chit .
##10.039.03c##  a\_ndhasya\' chinnAsatyA kR^i\_shasya\' chidyu\_vAmidA\'hurbhi\_ShajA\' ru\_tasya\' chit ..
##10.039.04a##  yu\_vaM chyavA\'naM sa\_naya\_M yathA\_ ratha\_M puna\_ryuvA\'naM cha\_rathA\'ya takShathuH .
##10.039.04c##  niShTau\_gryamU\'hathura\_dbhyaspari\_ vishvettA vA\_M sava\'neShu pra\_vAchyA\' ..
##10.039.05a##  pu\_rA\_NA vA\'M vI\_ryA\_3\_\' pra bra\'vA\_ jane.atho\' hAsathurbhi\_ShajA\' mayo\_bhuvA\' .
##10.039.05c##  tA vA\_M nu navyA\_vava\'se karAmahe\_.ayaM nA\'satyA\_ shrada\_riryathA\_ dadha\'t ..
##10.039.06a##  i\_yaM vA\'mahve shR^iNu\_taM me\' ashvinA pu\_trAye\'va pi\_tarA\_ mahya\'M shikShatam .
##10.039.06c##  anA\'pi\_raj~nA\' asajA\_tyAma\'tiH pu\_rA tasyA\' a\_bhisha\'ste\_rava\' spR^itam ..
##10.039.07a##  yu\_vaM rathe\'na vima\_dAya\' shu\_ndhyuva\_M nyU\'hathuH purumi\_trasya\_ yoSha\'NAm .
##10.039.07c##  yu\_vaM hava\'M vadhrima\_tyA a\'gachChataM yu\_vaM suShu\'tiM chakrathu\_H pura\'Mdhaye ..
##10.039.08a##  yu\_vaM vipra\'sya jara\_NAmu\'pe\_yuSha\_H puna\'H ka\_lera\'kR^iNuta\_M yuva\_dvaya\'H .
##10.039.08c##  yu\_vaM vanda\'namR^ishya\_dAdudU\'pathuryu\_vaM sa\_dyo vi\_shpalA\_meta\'ve kR^ithaH ..
##10.039.09a##  yu\_vaM ha\' re\_bhaM vR^i\'ShaNA\_ guhA\' hi\_tamudai\'rayataM mamR^i\_vAMsa\'mashvinA .
##10.039.09c##  yu\_vamR^i\_bIsa\'mu\_ta ta\_ptamatra\'ya\_ oma\'nvantaM chakrathuH sa\_ptava\'dhraye ..
##10.039.10a##  yu\_vaM shve\_taM pe\_dave\'.ashvi\_nAshva\'M na\_vabhi\_rvAjai\'rnava\_tI cha\' vA\_jina\'m .
##10.039.10c##  cha\_rkR^itya\'M dadathurdrAva\_yatsa\'kha\_M bhaga\_M na nR^ibhyo\_ havya\'M mayo\_bhuva\'m ..
##10.039.11a##  na taM rA\'jAnAvadite\_ kuta\'shcha\_na nAMho\' ashnoti duri\_taM naki\'rbha\_yam .
##10.039.11c##  yama\'shvinA suhavA rudravartanI purora\_thaM kR^i\'Nu\_thaH patnyA\' sa\_ha ..
##10.039.12a##  A tena\' yAta\_M mana\'so\_ javI\'yasA\_ ratha\_M yaM vA\'mR^i\_bhava\'shcha\_krura\'shvinA .
##10.039.12c##  yasya\_ yoge\' duhi\_tA jAya\'te di\_va u\_bhe aha\'nI su\_dine\' vi\_vasva\'taH ..
##10.039.13a##  tA va\_rtiryA\'taM ja\_yuShA\_ vi parva\'ta\_mapi\'nvataM sha\_yave\' dhe\_numa\'shvinA .
##10.039.13c##  vR^ika\'sya chi\_dvarti\'kAma\_ntarA\_syA\'dyu\_vaM shachI\'bhirgrasi\_tAma\'mu~nchatam ..
##10.039.14a##  e\_taM vA\_M stoma\'mashvinAvaka\_rmAta\'kShAma\_ bhR^iga\'vo\_ na ratha\'m .
##10.039.14c##  nya\'mR^ikShAma\_ yoSha\'NA\_M na marye\_ nitya\_M na sU\_nuM tana\'ya\_M dadhA\'nAH ..
##10.040.01a##  ratha\_M yAnta\_M kuha\_ ko ha\' vAM narA\_ prati\' dyu\_manta\'M suvi\_tAya\' bhUShati .
##10.040.01c##  prA\_ta\_ryAvA\'NaM vi\_bhva\'M vi\_shevi\'she\_ vasto\'rvasto\_rvaha\'mAnaM dhi\_yA shami\' ..
##10.040.02a##  kuha\' sviddo\_ShA kuha\_ vasto\'ra\_shvinA\_ kuhA\'bhipi\_tvaM ka\'rata\_H kuho\'ShatuH .
##10.040.02c##  ko vA\'M shayu\_trA vi\_dhave\'va de\_vara\_M marya\_M na yoShA\' kR^iNute sa\_dhastha\_ A ..
##10.040.03a##  prA\_tarja\'rethe jara\_Neva\_ kApa\'yA\_ vasto\'rvastoryaja\_tA ga\'chChatho gR^i\_ham .
##10.040.03c##  kasya\' dhva\_srA bha\'vatha\_H kasya\' vA narA rAjapu\_treva\_ sava\_nAva\' gachChathaH ..
##10.040.04a##  yu\_vAM mR^i\_geva\' vAra\_NA mR^i\'ga\_Nyavo\' do\_ShA vasto\'rha\_viShA\_ ni hva\'yAmahe .
##10.040.04c##  yu\_vaM hotrA\'mR^itu\_thA juhva\'te na\_reSha\_M janA\'ya vahathaH shubhaspatI ..
##10.040.05a##  yu\_vAM ha\_ ghoShA\_ parya\'shvinA ya\_tI rAj~na\' Uche duhi\_tA pR^i\_chChe vA\'M narA .
##10.040.05c##  bhU\_taM me\_ ahna\' u\_ta bhU\'tama\_ktave.ashvA\'vate ra\_thine\' shakta\_marva\'te ..
##10.040.06a##  yu\_vaM ka\_vI ShTha\_H parya\'shvinA\_ ratha\_M visho\_ na kutso\' jari\_turna\'shAyathaH .
##10.040.06c##  yu\_vorha\_ makShA\_ parya\'shvinA\_ madhvA\_sA bha\'rata niShkR^i\_taM na yoSha\'NA ..
##10.040.07a##  yu\_vaM ha\' bhu\_jyuM yu\_vama\'shvinA\_ vasha\'M yu\_vaM shi\_~njAra\'mu\_shanA\_mupA\'rathuH .
##10.040.07c##  yu\_vo rarA\'vA\_ pari\' sa\_khyamA\'sate yu\_vora\_hamava\'sA su\_mnamA cha\'ke ..
##10.040.08a##  yu\_vaM ha\' kR^i\_shaM yu\_vama\'shvinA sha\_yuM yu\_vaM vi\_dhanta\'M vi\_dhavA\'muruShyathaH .
##10.040.08c##  yu\_vaM sa\_nibhya\'H sta\_naya\'ntamashvi\_nApa\' vra\_jamU\'rNuthaH sa\_ptAsya\'m ..
##10.040.09a##  jani\'ShTa\_ yoShA\' pa\_taya\'tkanIna\_ko vi chAru\'hanvI\_rudho\' da\_MsanA\_ anu\' .
##10.040.09c##  Asmai\' rIyante niva\_neva\_ sindha\'vo\_.asmA ahne\' bhavati\_ tatpa\'titva\_nam ..
##10.040.10a##  jI\_vaM ru\'danti\_ vi ma\'yante adhva\_re dI\_rghAmanu\_ prasi\'tiM dIdhiyu\_rnara\'H .
##10.040.10c##  vA\_maM pi\_tR^ibhyo\_ ya i\_daM sa\'meri\_re maya\_H pati\'bhyo\_ jana\'yaH pari\_Shvaje\' ..
##10.040.11a##  na tasya\' vidma\_ tadu\_ Shu pra vo\'chata\_ yuvA\' ha\_ yadyu\'va\_tyAH kSheti\_ yoni\'Shu .
##10.040.11c##  pri\_yosri\'yasya vR^iSha\_bhasya\' re\_tino\' gR^i\_haM ga\'memAshvinA\_ tadu\'shmasi ..
##10.040.12a##  A vA\'magansuma\_tirvA\'jinIvasU\_ nya\'shvinA hR^i\_tsu kAmA\' ayaMsata .
##10.040.12c##  abhU\'taM go\_pA mi\'thu\_nA shu\'bhaspatI pri\_yA a\'rya\_mNo duryA\'.N ashImahi ..
##10.040.13a##  tA ma\'ndasA\_nA manu\'Sho duro\_Na A dha\_ttaM ra\_yiM sa\_havI\'raM vacha\_syave\' .
##10.040.13c##  kR^i\_taM tI\_rthaM su\'prapA\_NaM shu\'bhaspatI sthA\_NuM pa\'the\_ShThAmapa\' durma\_tiM ha\'tam ..
##10.040.14a##  kva\' svida\_dya ka\'ta\_mAsva\_shvinA\' vi\_kShu da\_srA mA\'dayete shu\_bhaspatI\' .
##10.040.14c##  ka I\_M ni ye\'me kata\_masya\' jagmatu\_rvipra\'sya vA\_ yaja\'mAnasya vA gR^i\_ham ..
##10.041.01a##  sa\_mA\_namu\_ tyaM pu\'ruhU\_tamu\_kthyaM1\_\' ratha\'M tricha\_kraM sava\'nA\_ gani\'gmatam .
##10.041.01c##  pari\'jmAnaM vida\_thya\'M suvR^i\_ktibhi\'rva\_yaM vyu\'ShTA u\_Shaso\' havAmahe ..
##10.041.02a##  prA\_ta\_ryuja\'M nAsa\_tyAdhi\' tiShThathaH prAta\_ryAvA\'NaM madhu\_vAha\'na\_M ratha\'m .
##10.041.02c##  visho\_ yena\_ gachCha\'tho\_ yajva\'rIrnarA kI\_reshchi\'dya\_j~naM hotR^i\'mantamashvinA ..
##10.041.03a##  a\_dhva\_ryuM vA\_ madhu\'pANiM su\_hastya\'ma\_gnidha\'M vA dhR^i\_tada\'kSha\_M damU\'nasam .
##10.041.03c##  vipra\'sya vA\_ yatsava\'nAni\_ gachCha\_tho.ata\_ A yA\'taM madhu\_peya\'mashvinA ..
##10.042.01a##  aste\'va\_ su pra\'ta\_raM lAya\_masya\_nbhUSha\'nniva\_ pra bha\'rA\_ stoma\'masmai .
##10.042.01c##  vA\_chA vi\'prAstarata\_ vAcha\'ma\_ryo ni rA\'maya jarita\_H soma\_ indra\'m ..
##10.042.02a##  dohe\'na\_ gAmupa\' shikShA\_ sakhA\'ya\_M pra bo\'dhaya jaritarjA\_ramindra\'m .
##10.042.02c##  kosha\_M na pU\_rNaM vasu\'nA\_ nyR^i\'ShTa\_mA chyA\'vaya magha\_deyA\'ya\_ shUra\'m ..
##10.042.03a##  kima\_~Nga tvA\' maghavanbho\_jamA\'huH shishI\_hi mA\' shisha\_yaM tvA\' shR^iNomi .
##10.042.03c##  apna\'svatI\_ mama\_ dhIra\'stu shakra vasu\_vida\_M bhaga\'mi\_ndrA bha\'rA naH ..
##10.042.04a##  tvAM janA\' mamasa\_tyeShvi\'ndra saMtasthA\_nA vi hva\'yante samI\_ke .
##10.042.04c##  atrA\_ yuja\'M kR^iNute\_ yo ha\_viShmA\_nnAsu\'nvatA sa\_khyaM va\'ShTi\_ shUra\'H ..
##10.042.05a##  dhana\_M na sya\_ndraM ba\'hu\_laM yo a\'smai tI\_vrAnsomA\'.N Asu\_noti\_ praya\'svAn .
##10.042.05c##  tasmai\_ shatrU\'nsu\_tukA\'nprA\_tarahno\_ ni svaShTrA\'nyu\_vati\_ hanti\' vR^i\_tram ..
##10.042.06a##  yasmi\'nva\_yaM da\'dhi\_mA shaMsa\_mindre\_ yaH shi\_shrAya\' ma\_ghavA\_ kAma\'ma\_sme .
##10.042.06c##  A\_rAchchi\_tsanbha\'yatAmasya\_ shatru\_rnya\'smai dyu\_mnA janyA\' namantAm ..
##10.042.07a##  A\_rAchChatru\_mapa\' bAdhasva dU\_ramu\_gro yaH shamba\'H puruhUta\_ tena\' .
##10.042.07c##  a\_sme dhe\'hi\_ yava\'ma\_dgoma\'dindra kR^i\_dhI dhiya\'M jari\_tre vAja\'ratnAm ..
##10.042.08a##  pra yama\_ntarvR^i\'Shasa\_vAso\_ agma\'ntI\_vrAH somA\' bahu\_lAntA\'sa\_ indra\'m .
##10.042.08c##  nAha\' dA\_mAna\'M ma\_ghavA\_ ni ya\'Msa\_nni su\'nva\_te va\'hati\_ bhUri\' vA\_mam ..
##10.042.09a##  u\_ta pra\_hAma\'ti\_dIvyA\' jayAti kR^i\_taM yachChva\_ghnI vi\'chi\_noti\' kA\_le .
##10.042.09c##  yo de\_vakA\'mo\_ na dhanA\' ruNaddhi\_ samittaM rA\_yA sR^i\'jati sva\_dhAvA\'n ..
##10.042.10a##  gobhi\'ShTare\_mAma\'tiM du\_revA\_M yave\'na\_ kShudha\'M puruhUta\_ vishvA\'m .
##10.042.10c##  va\_yaM rAja\'bhiH pratha\_mA dhanA\'nya\_smAke\'na vR^i\_jane\'nA jayema ..
##10.042.11a##  bR^iha\_spati\'rna\_H pari\' pAtu pa\_shchAdu\_totta\'rasmA\_dadha\'rAdaghA\_yoH .
##10.042.11c##  indra\'H pu\_rastA\'du\_ta ma\'dhya\_to na\_H sakhA\_ sakhi\'bhyo\_ vari\'vaH kR^iNotu ..
##10.043.01a##  achChA\' ma\_ indra\'M ma\_taya\'H sva\_rvida\'H sa\_dhrIchI\_rvishvA\' usha\_tIra\'nUShata .
##10.043.01c##  pari\' Shvajante\_ jana\'yo\_ yathA\_ pati\_M marya\_M na shu\_ndhyuM ma\_ghavA\'namU\_taye\' ..
##10.043.02a##  na ghA\' tva\_drigapa\' veti me\_ mana\_stve itkAma\'M puruhUta shishraya .
##10.043.02c##  rAje\'va dasma\_ ni Sha\_do.adhi\' ba\_rhiShya\_sminsu some\'.ava\_pAna\'mastu te ..
##10.043.03a##  vi\_ShU\_vR^idindro\_ ama\'teru\_ta kShu\_dhaH sa idrA\_yo ma\_ghavA\_ vasva\' Ishate .
##10.043.03c##  tasyedi\_me pra\'va\_Ne sa\_pta sindha\'vo\_ vayo\' vardhanti vR^iSha\_bhasya\' shu\_ShmiNa\'H ..
##10.043.04a##  vayo\_ na vR^i\_kShaM su\'palA\_shamAsa\'da\_nsomA\'sa\_ indra\'M ma\_ndina\'shchamU\_Shada\'H .
##10.043.04c##  praiShA\_manI\'ka\_M shava\'sA\_ davi\'dyutadvi\_datsva1\_\'rmana\'ve\_ jyoti\_rArya\'m ..
##10.043.05a##  kR^i\_taM na shva\_ghnI vi chi\'noti\_ deva\'ne sa\_Mvarga\_M yanma\_ghavA\_ sUrya\_M jaya\'t .
##10.043.05c##  na tatte\' a\_nyo anu\' vI\_rya\'M shaka\_nna pu\'rA\_No ma\'ghava\_nnota nUta\'naH ..
##10.043.06a##  visha\'MvishaM ma\_ghavA\_ parya\'shAyata\_ janA\'nA\_M dhenA\' ava\_chAka\'sha\_dvR^iShA\' .
##10.043.06c##  yasyAha\' sha\_kraH sava\'neShu\_ raNya\'ti\_ sa tI\_vraiH somai\'H sahate pR^itanya\_taH ..
##10.043.07a##  Apo\_ na sindhu\'ma\_bhi yatsa\_makSha\'ra\_nsomA\'sa\_ indra\'M ku\_lyA i\'va hra\_dam .
##10.043.07c##  vardha\'nti\_ viprA\_ maho\' asya\_ sAda\'ne\_ yava\_M na vR^i\_ShTirdi\_vyena\_ dAnu\'nA ..
##10.043.08a##  vR^iShA\_ na kru\_ddhaH pa\'taya\_draja\_ssvA yo a\_ryapa\'tnI\_rakR^i\'Nodi\_mA a\_paH .
##10.043.08c##  sa su\'nva\_te ma\_ghavA\' jI\_radA\'na\_ve.avi\'nda\_jjyoti\_rmana\'ve ha\_viShma\'te ..
##10.043.09a##  ujjA\'yatAM para\_shurjyoti\'ShA sa\_ha bhU\_yA R^i\_tasya\' su\_dughA\' purANa\_vat .
##10.043.09c##  vi ro\'chatAmaru\_Sho bhA\_nunA\_ shuchi\_H sva1\_\'rNa shu\_kraM shu\'shuchIta\_ satpa\'tiH ..
##10.043.10a##  gobhi\'ShTare\_mAma\'tiM du\_revA\_M yave\'na\_ kShudha\'M puruhUta\_ vishvA\'m .
##10.043.10c##  va\_yaM rAja\'bhiH pratha\_mA dhanA\'nya\_smAke\'na vR^i\_jane\'nA jayema ..
##10.043.11a##  bR^iha\_spati\'rna\_H pari\' pAtu pa\_shchAdu\_totta\'rasmA\_dadha\'rAdaghA\_yoH .
##10.043.11c##  indra\'H pu\_rastA\'du\_ta ma\'dhya\_to na\_H sakhA\_ sakhi\'bhyo\_ vari\'vaH kR^iNotu ..
##10.044.01a##  A yA\_tvindra\_H svapa\'ti\_rmadA\'ya\_ yo dharma\'NA tUtujA\_nastuvi\'ShmAn .
##10.044.01c##  pra\_tva\_kShA\_No ati\_ vishvA\_ sahA\'MsyapA\_reNa\' maha\_tA vR^iShNye\'na ..
##10.044.02a##  su\_ShThAmA\_ ratha\'H su\_yamA\_ harI\' te mi\_myakSha\_ vajro\' nR^ipate\_ gabha\'stau .
##10.044.02c##  shIbha\'M rAjansu\_pathA yA\'hya\_rvA~NvardhA\'ma te pa\_puSho\_ vR^iShNyA\'ni ..
##10.044.03a##  endra\_vAho\' nR^i\_pati\_M vajra\'bAhumu\_gramu\_grAsa\'stavi\_ShAsa\' enam .
##10.044.03c##  pratva\'kShasaM vR^iSha\_bhaM sa\_tyashu\'Shma\_mema\'sma\_trA sa\'dha\_mAdo\' vahantu ..
##10.044.04a##  e\_vA pati\'M droNa\_sAcha\_M sache\'tasamU\_rjaH ska\_mbhaM dha\_ruNa\_ A vR^i\'ShAyase .
##10.044.04c##  oja\'H kR^iShva\_ saM gR^i\'bhAya\_ tve apyaso\_ yathA\' keni\_pAnA\'mi\_no vR^i\_dhe ..
##10.044.05a##  gama\'nna\_sme vasU\_nyA hi shaMsi\'ShaM svA\_shiSha\_M bhara\_mA yA\'hi so\_mina\'H .
##10.044.05c##  tvamI\'shiShe\_ sAsminnA sa\'tsi ba\_rhiShya\'nAdhR^i\_ShyA tava\_ pAtrA\'Ni\_ dharma\'NA ..
##10.044.06a##  pR^itha\_kprAya\'npratha\_mA de\_vahU\'ta\_yo.akR^i\'Nvata shrava\_syA\'ni du\_ShTarA\' .
##10.044.06c##  na ye she\_kurya\_j~niyA\_M nAva\'mA\_ruha\'mI\_rmaiva te nya\'vishanta\_ kepa\'yaH ..
##10.044.07a##  e\_vaivApA\_gapa\'re santu dU\_Dhyo.ashvA\_ yeShA\'M du\_ryuja\' Ayuyu\_jre .
##10.044.07c##  i\_tthA ye prAgupa\'re\_ santi\' dA\_vane\' pu\_rUNi\_ yatra\' va\_yunA\'ni\_ bhoja\'nA ..
##10.044.08a##  gi\_rI.NrajrA\_nreja\'mAnA.N adhAraya\_ddyauH kra\'ndada\_ntari\'kShANi kopayat .
##10.044.08c##  sa\_mI\_chI\_ne dhi\_ShaNe\_ vi Shka\'bhAyati\_ vR^iShNa\'H pI\_tvA mada\' u\_kthAni\' shaMsati ..
##10.044.09a##  i\_maM bi\'bharmi\_ sukR^i\'taM te a~Nku\_shaM yenA\'ru\_jAsi\' maghava~nChaphA\_ruja\'H .
##10.044.09c##  a\_sminsu te\_ sava\'ne astvo\_kya\'M su\_ta i\_ShTau ma\'ghavanbo\_dhyAbha\'gaH ..
##10.044.10a##  gobhi\'ShTare\_mAma\'tiM du\_revA\_M yave\'na\_ kShudha\'M puruhUta\_ vishvA\'m .
##10.044.10c##  va\_yaM rAja\'bhiH pratha\_mA dhanA\'nya\_smAke\'na vR^i\_jane\'nA jayema ..
##10.044.11a##  bR^iha\_spati\'rna\_H pari\' pAtu pa\_shchAdu\_totta\'rasmA\_dadha\'rAdaghA\_yoH .
##10.044.11c##  indra\'H pu\_rastA\'du\_ta ma\'dhya\_to na\_H sakhA\_ sakhi\'bhyo\_ vari\'vaH kR^iNotu ..
##10.045.01a##  di\_vaspari\' pratha\_maM ja\'j~ne a\_gnira\_smaddvi\_tIya\_M pari\' jA\_tave\'dAH .
##10.045.01c##  tR^i\_tIya\'ma\_psu nR^i\_maNA\_ aja\'sra\_mindhA\'na enaM jarate svA\_dhIH ..
##10.045.02a##  vi\_dmA te\' agne tre\_dhA tra\_yANi\' vi\_dmA te\_ dhAma\_ vibhR^i\'tA puru\_trA .
##10.045.02c##  vi\_dmA te\_ nAma\' para\_maM guhA\_ yadvi\_dmA tamutsa\_M yata\' Aja\_gantha\' ..
##10.045.03a##  sa\_mu\_dre tvA\' nR^i\_maNA\' a\_psva1\_\'ntarnR^i\_chakShA\' Idhe di\_vo a\'gna\_ Udha\'n .
##10.045.03c##  tR^i\_tIye\' tvA\_ raja\'si tasthi\_vAMsa\'ma\_pAmu\_pasthe\' mahi\_ShA a\'vardhan ..
##10.045.04a##  akra\'ndada\_gniH sta\_naya\'nniva\_ dyauH kShAmA\_ reri\'hadvI\_rudha\'H sama\_~njan .
##10.045.04c##  sa\_dyo ja\'j~nA\_no vi hImi\_ddho akhya\_dA roda\'sI bhA\_nunA\' bhAtya\_ntaH ..
##10.045.05a##  shrI\_NAmu\'dA\_ro dha\_ruNo\' rayI\_NAM ma\'nI\_ShANA\_M prArpa\'Na\_H soma\'gopAH .
##10.045.05c##  vasu\'H sU\_nuH saha\'so a\_psu rAjA\_ vi bhA\_tyagra\' u\_ShasA\'midhA\_naH ..
##10.045.06a##  vishva\'sya ke\_turbhuva\'nasya\_ garbha\_ A roda\'sI apR^iNA\_jjAya\'mAnaH .
##10.045.06c##  vI\_LuM chi\_dadri\'mabhinatparA\_ya~njanA\_ yada\_gnimaya\'janta\_ pa~ncha\' ..
##10.045.07a##  u\_shikpA\'va\_ko a\'ra\_tiH su\'me\_dhA marte\'Shva\_gnira\_mR^ito\_ ni dhA\'yi .
##10.045.07c##  iya\'rti dhU\_mama\'ru\_ShaM bhari\'bhra\_duchChu\_kreNa\' sho\_chiShA\_ dyAmina\'kShan ..
##10.045.08a##  dR^i\_shA\_no ru\_kma u\'rvi\_yA vya\'dyauddu\_rmarSha\_mAyu\'H shri\_ye ru\'chA\_naH .
##10.045.08c##  a\_gnira\_mR^ito\' abhava\_dvayo\'bhi\_ryade\'na\_M dyaurja\_naya\'tsu\_retA\'H ..
##10.045.09a##  yaste\' a\_dya kR^i\_Nava\'dbhadrashoche.apU\_paM de\'va ghR^i\_tava\'ntamagne .
##10.045.09c##  pra taM na\'ya prata\_raM vasyo\_ achChA\_bhi su\_mnaM de\_vabha\'ktaM yaviShTha ..
##10.045.10a##  A taM bha\'ja saushrava\_seShva\'gna u\_kthau\'ktha\_ A bha\'ja sha\_syamA\'ne .
##10.045.10c##  pri\_yaH sUrye\' pri\_yo a\_gnA bha\'vA\_tyujjA\_tena\' bhi\_nada\_dujjani\'tvaiH ..
##10.045.11a##  tvAma\'gne\_ yaja\'mAnA\_ anu\_ dyUnvishvA\_ vasu\' dadhire\_ vAryA\'Ni .
##10.045.11c##  tvayA\' sa\_ha dravi\'Nami\_chChamA\'nA vra\_jaM goma\'ntamu\_shijo\_ vi va\'vruH ..
##10.045.12a##  astA\'vya\_gnirna\_rAM su\_shevo\' vaishvAna\_ra R^iShi\'bhi\_H soma\'gopAH .
##10.045.12c##  a\_dve\_She dyAvA\'pR^ithi\_vI hu\'vema\_ devA\' dha\_tta ra\_yima\_sme su\_vIra\'m ..
##10.046.01a##  pra hotA\' jA\_to ma\_hAnna\'bho\_vinnR^i\_ShadvA\' sIdada\_pAmu\_pasthe\' .
##10.046.01c##  dadhi\_ryo dhAyi\_ sa te\_ vayA\'Msi ya\_ntA vasU\'ni vidha\_te ta\'nU\_pAH ..
##10.046.02a##  i\_maM vi\_dhanto\' a\_pAM sa\_dhasthe\' pa\_shuM na na\_ShTaM pa\_dairanu\' gman .
##10.046.02c##  guhA\_ chata\'ntamu\_shijo\_ namo\'bhiri\_chChanto\_ dhIrA\_ bhR^iga\'vo.avindan ..
##10.046.03a##  i\_maM tri\_to bhUrya\'vindadi\_chChanvai\'bhUva\_so mU\_rdhanyaghnyA\'yAH .
##10.046.03c##  sa shevR^i\'dho jA\_ta A ha\_rmyeShu\_ nAbhi\_ryuvA\' bhavati rocha\_nasya\' ..
##10.046.04a##  ma\_ndraM hotA\'ramu\_shijo\_ namo\'bhi\_H prA~ncha\'M ya\_j~naM ne\_tAra\'madhva\_rANA\'m .
##10.046.04c##  vi\_shAma\'kR^iNvannara\_tiM pA\'va\_kaM ha\'vya\_vAha\_M dadha\'to\_ mAnu\'SheShu ..
##10.046.05a##  pra bhU\_rjaya\'ntaM ma\_hAM vi\'po\_dhAM mU\_rA amU\'raM pu\_rAM da\_rmANa\'m .
##10.046.05c##  naya\'nto\_ garbha\'M va\_nAM dhiya\'M dhu\_rhiri\'shmashru\_M nArvA\'Na\_M dhana\'rcham ..
##10.046.06a##  ni pa\_styA\'su tri\_taH sta\'bhU\_yanpari\'vIto\_ yonau\' sIdada\_ntaH .
##10.046.06c##  ata\'H sa\_MgR^ibhyA\' vi\_shAM damU\'nA\_ vidha\'rmaNAya\_ntrairI\'yate\_ nR^In ..
##10.046.07a##  a\_syAjarA\'so da\_mAma\_ritrA\' a\_rchaddhU\'mAso a\_gnaya\'H pAva\_kAH .
##10.046.07c##  shvi\_tI\_chaya\'H shvA\_trAso\' bhura\_Nyavo\' vana\_rShado\' vA\_yavo\_ na somA\'H ..
##10.046.08a##  pra ji\_hvayA\' bharate\_ vepo\' a\_gniH pra va\_yunA\'ni\_ cheta\'sA pR^ithi\_vyAH .
##10.046.08c##  tamA\_yava\'H shu\_chaya\'ntaM pAva\_kaM ma\_ndraM hotA\'raM dadhire\_ yaji\'ShTham ..
##10.046.09a##  dyAvA\_ yama\_gniM pR^i\'thi\_vI jani\'ShTA\_mApa\_stvaShTA\_ bhR^iga\'vo\_ yaM saho\'bhiH .
##10.046.09c##  I\_Lenya\'M pratha\_maM mA\'ta\_rishvA\' de\_vAsta\'takShu\_rmana\'ve\_ yaja\'tram ..
##10.046.10a##  yaM tvA\' de\_vA da\'dhi\_re ha\'vya\_vAha\'M puru\_spR^iho\_ mAnu\'ShAso\_ yaja\'tram .
##10.046.10c##  sa yAma\'nnagne stuva\_te vayo\' dhA\_H pra de\'va\_yanya\_shasa\_H saM hi pU\_rvIH ..
##10.047.01a##  ja\_gR^i\_bhmA te\_ dakShi\'Namindra\_ hasta\'M vasU\_yavo\' vasupate\_ vasU\'nAm .
##10.047.01c##  vi\_dmA hi tvA\_ gopa\'tiM shUra\_ gonA\'ma\_smabhya\'M chi\_traM vR^iSha\'NaM ra\_yiM dA\'H ..
##10.047.02a##  svA\_yu\_dhaM svava\'saM sunI\_thaM chatu\'HsamudraM dha\_ruNa\'M rayI\_NAm .
##10.047.02c##  cha\_rkR^itya\_M shaMsya\_M bhUri\'vArama\_smabhya\'M chi\_traM vR^iSha\'NaM ra\_yiM dA\'H ..
##10.047.03a##  su\_brahmA\'NaM de\_vava\'ntaM bR^i\_hanta\'mu\_ruM ga\'bhI\_raM pR^i\_thubu\'dhnamindra .
##10.047.03c##  shru\_taR^i\'Shimu\_grama\'bhimAti\_ShAha\'ma\_smabhya\'M chi\_traM vR^iSha\'NaM ra\_yiM dA\'H ..
##10.047.04a##  sa\_nadvA\'ja\_M vipra\'vIra\_M taru\'traM dhana\_spR^ita\'M shUshu\_vAMsa\'M su\_dakSha\'m .
##10.047.04c##  da\_syu\_hana\'M pU\_rbhida\'mindra sa\_tyama\_smabhya\'M chi\_traM vR^iSha\'NaM ra\_yiM dA\'H ..
##10.047.05a##  ashvA\'vantaM ra\_thina\'M vI\_rava\'ntaM saha\_sriNa\'M sha\_tina\_M vAja\'mindra .
##10.047.05c##  bha\_dravrA\'ta\_M vipra\'vIraM sva\_rShAma\_smabhya\'M chi\_traM vR^iSha\'NaM ra\_yiM dA\'H ..
##10.047.06a##  pra sa\_ptagu\'mR^i\_tadhI\'tiM sume\_dhAM bR^iha\_spati\'M ma\_tirachChA\' jigAti .
##10.047.06c##  ya A\'~Ngira\_so nama\'sopa\_sadyo\_.asmabhya\'M chi\_traM vR^iSha\'NaM ra\_yiM dA\'H ..
##10.047.07a##  vanI\'vAno\_ mama\' dU\_tAsa\_ indra\_M stomA\'shcharanti suma\_tIri\'yA\_nAH .
##10.047.07c##  hR^i\_di\_spR^isho\_ mana\'sA va\_chyamA\'nA a\_smabhya\'M chi\_traM vR^iSha\'NaM ra\_yiM dA\'H ..
##10.047.08a##  yattvA\_ yAmi\' da\_ddhi tanna\' indra bR^i\_hanta\_M kShaya\_masa\'ma\_M janA\'nAm .
##10.047.08c##  a\_bhi taddyAvA\'pR^ithi\_vI gR^i\'NItAma\_smabhya\'M chi\_traM vR^iSha\'NaM ra\_yiM dA\'H ..
##10.048.01a##  a\_haM bhu\'va\_M vasu\'naH pU\_rvyaspati\'ra\_haM dhanA\'ni\_ saM ja\'yAmi\_ shashva\'taH .
##10.048.01c##  mAM ha\'vante pi\_tara\_M na ja\_ntavo\_.ahaM dA\_shuShe\_ vi bha\'jAmi\_ bhoja\'nam ..
##10.048.02a##  a\_hamindro\_ rodho\_ vakSho\_ atha\'rvaNastri\_tAya\_ gA a\'janaya\_mahe\_radhi\' .
##10.048.02c##  a\_haM dasyu\'bhya\_H pari\' nR^i\_mNamA da\'de go\_trA shikSha\'ndadhI\_che mA\'ta\_rishva\'ne ..
##10.048.03a##  mahya\_M tvaShTA\_ vajra\'matakShadAya\_saM mayi\' de\_vAso\'.avR^ija\_nnapi\_ kratu\'m .
##10.048.03c##  mamAnI\'ka\_M sUrya\'syeva du\_ShTara\_M mAmArya\'nti kR^i\_tena\_ kartve\'na cha ..
##10.048.04a##  a\_hame\_taM ga\_vyaya\_mashvya\'M pa\_shuM pu\'rI\_ShiNa\_M sAya\'kenA hira\_Nyaya\'m .
##10.048.04c##  pu\_rU sa\_hasrA\_ ni shi\'shAmi dA\_shuShe\_ yanmA\_ somA\'sa u\_kthino\_ ama\'ndiShuH ..
##10.048.05a##  a\_hamindro\_ na parA\' jigya\_ iddhana\_M na mR^i\_tyave.ava\' tasthe\_ kadA\' cha\_na .
##10.048.05c##  soma\_minmA\' su\_nvanto\' yAchatA\_ vasu\_ na me\' pUravaH sa\_khye ri\'ShAthana ..
##10.048.06a##  a\_hame\_tA~nChAshva\'sato\_ dvAdvendra\_M ye vajra\'M yu\_dhaye.akR^i\'Nvata .
##10.048.06c##  A\_hvaya\'mAnA\_.N ava\_ hanma\'nAhanaM dR^i\_LhA vada\_nnana\'masyurnama\_svina\'H ..
##10.048.07a##  a\_bhI\_3\_\'dameka\_meko\' asmi ni\_ShShALa\_bhI dvA kimu\_ traya\'H karanti .
##10.048.07c##  khale\_ na pa\_rShAnprati\' hanmi\_ bhUri\_ kiM mA\' nindanti\_ shatra\'vo.ani\_ndrAH ..
##10.048.08a##  a\_haM gu\_~Ngubhyo\' atithi\_gvamiShka\'ra\_miSha\_M na vR^i\'tra\_tura\'M vi\_kShu dhA\'rayam .
##10.048.08c##  yatpa\'rNaya\_ghna u\_ta vA\' kara~nja\_he prAhaM ma\_he vR^i\'tra\_hatye\_ ashu\'shravi ..
##10.048.09a##  pra me\_ namI\' sA\_pya i\_She bhu\_je bhU\_dgavA\_meShe\' sa\_khyA kR^i\'Nuta dvi\_tA .
##10.048.09c##  di\_dyuM yada\'sya sami\_theShu\' ma\_Mhaya\_mAdide\'na\_M shaMsya\'mu\_kthya\'M karam ..
##10.048.10a##  pra nema\'smindadR^ishe\_ somo\' a\_ntargo\_pA nema\'mA\_vira\_sthA kR^i\'Noti .
##10.048.10c##  sa ti\_gmashR^i\'~NgaM vR^iSha\_bhaM yuyu\'tsandru\_hasta\'sthau bahu\_le ba\_ddho a\_ntaH ..
##10.048.11a##  A\_di\_tyAnA\_M vasU\'nAM ru\_driyA\'NAM de\_vo de\_vAnA\_M na mi\'nAmi\_ dhAma\' .
##10.048.11c##  te mA\' bha\_drAya\_ shava\'se tatakShu\_rapa\'rAjita\_mastR^i\'ta\_maShA\'Lham ..
##10.049.01a##  a\_haM dA\'M gR^iNa\_te pUrvya\_M vasva\_haM brahma\' kR^iNava\_M mahya\_M vardha\'nam .
##10.049.01c##  a\_haM bhu\'va\_M yaja\'mAnasya chodi\_tAya\'jvanaH sAkShi\_ vishva\'smi\_nbhare\' ..
##10.049.02a##  mAM dhu\_rindra\_M nAma\' de\_vatA\' di\_vashcha\_ gmashchA\_pAM cha\' ja\_ntava\'H .
##10.049.02c##  a\_haM harI\_ vR^iSha\'NA\_ vivra\'tA ra\_ghU a\_haM vajra\_M shava\'se dhR^i\_ShNvA da\'de ..
##10.049.03a##  a\_hamatka\'M ka\_vaye\' shishnatha\_M hathai\'ra\_haM kutsa\'mAvamA\_bhirU\_tibhi\'H .
##10.049.03c##  a\_haM shuShNa\'sya\_ shnathi\'tA\_ vadha\'ryama\_M na yo ra\_ra Arya\_M nAma\_ dasya\'ve ..
##10.049.04a##  a\_haM pi\_teva\' veta\_sU.Nra\_bhiShTa\'ye\_ tugra\_M kutsA\'ya\_ smadi\'bhaM cha randhayam .
##10.049.04c##  a\_haM bhu\'va\_M yaja\'mAnasya rA\_jani\_ pra yadbhare\_ tuja\'ye\_ na pri\_yAdhR^iShe\' ..
##10.049.05a##  a\_haM ra\'ndhaya\_M mR^iga\'yaM shru\_tarva\'Ne\_ yanmAji\'hIta va\_yunA\' cha\_nAnu\_Shak .
##10.049.05c##  a\_haM ve\_shaM na\_mramA\_yave\'.akarama\_haM savyA\'ya\_ paDgR^i\'bhimarandhayam ..
##10.049.06a##  a\_haM sa yo nava\'vAstvaM bR^i\_hadra\'tha\_M saM vR^i\_treva\_ dAsa\'M vR^itra\_hAru\'jam .
##10.049.06c##  yadva\_rdhaya\'ntaM pra\_thaya\'ntamAnu\_ShagdU\_re pA\_re raja\'so rocha\_nAka\'ram ..
##10.049.07a##  a\_haM sUrya\'sya\_ pari\' yAmyA\_shubhi\_H praita\_shebhi\_rvaha\'mAna\_ oja\'sA .
##10.049.07c##  yanmA\' sA\_vo manu\'Sha\_ Aha\' ni\_rNija\_ R^idha\'kkR^iShe\_ dAsa\_M kR^itvya\_M hathai\'H ..
##10.049.08a##  a\_haM sa\'pta\_hA nahu\'Sho\_ nahu\'ShTara\_H prAshrA\'vaya\_M shava\'sA tu\_rvasha\_M yadu\'m .
##10.049.08c##  a\_haM nya1\_\'nyaM saha\'sA\_ saha\'skara\_M nava\_ vrAdha\'to nava\_tiM cha\' vakShayam ..
##10.049.09a##  a\_haM sa\_pta sra\_vato\' dhAraya\_M vR^iShA\' dravi\_tnva\'H pR^ithi\_vyAM sI\_rA adhi\' .
##10.049.09c##  a\_hamarNA\'Msi\_ vi ti\'rAmi su\_kratu\'ryu\_dhA vi\'da\_M mana\'ve gA\_tumi\_ShTaye\' ..
##10.049.10a##  a\_haM tadA\'su dhAraya\_M yadA\'su\_ na de\_vashcha\_na tvaShTAdhA\'raya\_drusha\'t .
##10.049.10c##  spA\_rhaM gavA\_mUdha\'ssu va\_kShaNA\_svA madho\_rmadhu\_ shvAtrya\_M soma\'mA\_shira\'m ..
##10.049.11a##  e\_vA de\_vA.N indro\' vivye\_ nR^Inpra chyau\_tnena\' ma\_ghavA\' sa\_tyarA\'dhAH .
##10.049.11c##  vishvettA te\' harivaH shachIvo\_.abhi tu\_rAsa\'H svayasho gR^iNanti ..
##10.050.01a##  pra vo\' ma\_he manda\'mAnA\_yAndha\_so.archA\' vi\_shvAna\'rAya vishvA\_bhuve\' .
##10.050.01c##  indra\'sya\_ yasya\_ suma\'kha\_M saho\_ mahi\_ shravo\' nR^i\_mNaM cha\_ roda\'sI sapa\_ryata\'H ..
##10.050.02a##  so chi\_nnu sakhyA\_ narya\' i\_naH stu\_tashcha\_rkR^itya\_ indro\_ mAva\'te\_ nare\' .
##10.050.02c##  vishvA\'su dhU\_rShu vA\'ja\_kR^itye\'Shu satpate vR^i\_tre vA\_psva1\_\'bhi shU\'ra mandase ..
##10.050.03a##  ke te nara\' indra\_ ye ta\' i\_She ye te\' su\_mnaM sa\'dha\_nya1\_\'miya\'kShAn .
##10.050.03c##  ke te\_ vAjA\'yAsu\_ryA\'ya hinvire\_ ke a\_psu svAsU\_rvarA\'su\_ pauMsye\' ..
##10.050.04a##  bhuva\_stvami\'ndra\_ brahma\'NA ma\_hAnbhuvo\_ vishve\'Shu\_ sava\'neShu ya\_j~niya\'H .
##10.050.04c##  bhuvo\_ nR^I.Nshchyau\_tno vishva\'smi\_nbhare\_ jyeShTha\'shcha\_ mantro\' vishvacharShaNe ..
##10.050.05a##  avA\_ nu ka\_M jyAyA\'nya\_j~nava\'naso ma\_hIM ta\_ omA\'trAM kR^i\_ShTayo\' viduH .
##10.050.05c##  aso\_ nu ka\'ma\_jaro\_ vardhA\'shcha\_ vishvede\_tA sava\'nA tUtu\_mA kR^i\'She ..
##10.050.06a##  e\_tA vishvA\_ sava\'nA tUtu\_mA kR^i\'She sva\_yaM sU\'no sahaso\_ yAni\' dadhi\_She .
##10.050.06c##  varA\'ya te\_ pAtra\_M dharma\'Ne\_ tanA\' ya\_j~no mantro\_ brahmodya\'ta\_M vacha\'H ..
##10.050.07a##  ye te\' vipra brahma\_kR^ita\'H su\_te sachA\_ vasU\'nAM cha\_ vasu\'nashcha dA\_vane\' .
##10.050.07c##  pra te su\_mnasya\_ mana\'sA pa\_thA bhu\'va\_nmade\' su\_tasya\' so\_myasyAndha\'saH ..
##10.051.01a##  ma\_hattadulba\_M sthavi\'ra\_M tadA\'sI\_dyenAvi\'ShTitaH pravi\_veshi\'thA\_paH .
##10.051.01c##  vishvA\' apashyadbahu\_dhA te\' agne\_ jAta\'vedasta\_nvo\' de\_va eka\'H ..
##10.051.02a##  ko mA\' dadarsha kata\_maH sa de\_vo yo me\' ta\_nvo\' bahu\_dhA pa\_ryapa\'shyat .
##10.051.02c##  kvAha\' mitrAvaruNA kShiyantya\_gnervishvA\'H sa\_midho\' deva\_yAnI\'H ..
##10.051.03a##  aichChA\'ma tvA bahu\_dhA jA\'taveda\_H pravi\'ShTamagne a\_psvoSha\'dhIShu .
##10.051.03c##  taM tvA\' ya\_mo a\'chikechchitrabhAno dashAntaru\_ShyAda\'ti\_rocha\'mAnam ..
##10.051.04a##  ho\_trAda\_haM va\'ruNa\_ bibhya\'dAya\_M nede\_va mA\' yu\_naja\_nnatra\' de\_vAH .
##10.051.04c##  tasya\' me ta\_nvo\' bahu\_dhA nivi\'ShTA e\_tamartha\_M na chi\'ketA\_hama\_gniH ..
##10.051.05a##  ehi\_ manu\'rdeva\_yurya\_j~nakA\'mo.ara\_MkR^ityA\_ tama\'si kSheShyagne .
##10.051.05c##  su\_gAnpa\_thaH kR^i\'Nuhi deva\_yAnA\_nvaha\' ha\_vyAni\' sumana\_syamA\'naH ..
##10.051.06a##  a\_gneH pUrve\_ bhrAta\'ro\_ artha\'me\_taM ra\_thIvAdhvA\'na\_manvAva\'rIvuH .
##10.051.06c##  tasmA\'dbhi\_yA va\'ruNa dU\_ramA\'yaM gau\_ro na kShe\_pnora\'vije\_ jyAyA\'H ..
##10.051.07a##  ku\_rmasta\_ Ayu\'ra\_jara\_M yada\'gne\_ yathA\' yu\_kto jA\'tavedo\_ na riShyA\'H .
##10.051.07c##  athA\' vahAsi sumana\_syamA\'no bhA\_gaM de\_vebhyo\' ha\_viSha\'H sujAta ..
##10.051.08a##  pra\_yA\_jAnme\' anuyA\_jA.Nshcha\_ keva\'lA\_nUrja\'svantaM ha\_viSho\' datta bhA\_gam .
##10.051.08c##  ghR^i\_taM chA\_pAM puru\'Sha\_M chauSha\'dhInAma\_gneshcha\' dI\_rghamAyu\'rastu devAH ..
##10.051.09a##  tava\' prayA\_jA a\'nuyA\_jAshcha\_ keva\'la\_ Urja\'svanto ha\_viSha\'H santu bhA\_gAH .
##10.051.09c##  tavA\'gne ya\_j~no\_3\_\'.ayama\'stu\_ sarva\_stubhya\'M namantAM pra\_disha\_shchata\'sraH ..
##10.052.01a##  vishve\' devAH shA\_stana\' mA\_ yathe\_ha hotA\' vR^i\_to ma\_navai\_ yanni\_Shadya\' .
##10.052.01c##  pra me\' brUta bhAga\_dheya\_M yathA\' vo\_ yena\' pa\_thA ha\_vyamA vo\_ vahA\'ni ..
##10.052.02a##  a\_haM hotA\_ nya\'sIda\_M yajI\'yA\_nvishve\' de\_vA ma\_ruto\' mA junanti .
##10.052.02c##  aha\'raharashvi\_nAdhva\'ryavaM vAM bra\_hmA sa\_midbha\'vati\_ sAhu\'tirvAm ..
##10.052.03a##  a\_yaM yo hotA\_ kiru\_ sa ya\_masya\_ kamapyU\'he\_ yatsa\'ma\_~njanti\' de\_vAH .
##10.052.03c##  aha\'raharjAyate mA\_simA\_syathA\' de\_vA da\'dhire havya\_vAha\'m ..
##10.052.04a##  mAM de\_vA da\'dhire havya\_vAha\_mapa\'mluktaM ba\_hu kR^i\_chChrA chara\'ntam .
##10.052.04c##  a\_gnirvi\_dvAnya\_j~naM na\'H kalpayAti\_ pa~ncha\'yAmaM tri\_vR^ita\'M sa\_ptata\'ntum ..
##10.052.05a##  A vo\' yakShyamR^ita\_tvaM su\_vIra\_M yathA\' vo devA\_ vari\'va\_H karA\'Ni .
##10.052.05c##  A bA\_hvorvajra\_mindra\'sya dheyA\_mathe\_mA vishvA\_H pR^ita\'nA jayAti ..
##10.052.06a##  trINi\' sha\_tA trI sa\_hasrA\'Nya\_gniM tri\_Mshachcha\' de\_vA nava\' chAsaparyan .
##10.052.06c##  aukSha\'nghR^i\_tairastR^i\'Nanba\_rhira\'smA\_ AdiddhotA\'ra\_M nya\'sAdayanta ..
##10.053.01a##  yamaichChA\'ma\_ mana\'sA\_ so\_3\_\'.ayamAgA\'dya\_j~nasya\' vi\_dvAnparu\'Shashchiki\_tvAn .
##10.053.01c##  sa no\' yakShadde\_vatA\'tA\_ yajI\'yA\_nni hi Shatsa\_danta\'ra\_H pUrvo\' a\_smat ..
##10.053.02a##  arA\'dhi\_ hotA\' ni\_ShadA\_ yajI\'yAna\_bhi prayA\'Msi\_ sudhi\'tAni\_ hi khyat .
##10.053.02c##  yajA\'mahai ya\_j~niyA\_nhanta\' de\_vA.N ILA\'mahA\_ IDyA\_.N Ajye\'na ..
##10.053.03a##  sA\_dhvIma\'karde\_vavI\'tiM no a\_dya ya\_j~nasya\' ji\_hvAma\'vidAma\_ guhyA\'m .
##10.053.03c##  sa Ayu\_rAgA\'tsura\_bhirvasA\'no bha\_drAma\'karde\_vahU\'tiM no a\_dya ..
##10.053.04a##  tada\_dya vA\_chaH pra\'tha\_maM ma\'sIya\_ yenAsu\'rA.N a\_bhi de\_vA asA\'ma .
##10.053.04c##  UrjA\'da u\_ta ya\'j~niyAsa\_H pa~ncha\' janA\_ mama\' ho\_traM ju\'Shadhvam ..
##10.053.05a##  pa~ncha\_ janA\_ mama\' ho\_traM ju\'ShantA\_M gojA\'tA u\_ta ye ya\_j~niyA\'saH .
##10.053.05c##  pR^i\_thi\_vI na\_H pArthi\'vAtpA\_tvaMha\'so\_.antari\'kShaM di\_vyAtpA\'tva\_smAn ..
##10.053.06a##  tantu\'M ta\_nvanraja\'so bhA\_numanvi\'hi\_ jyoti\'ShmataH pa\_tho ra\'kSha dhi\_yA kR^i\_tAn .
##10.053.06c##  a\_nu\_lba\_NaM va\'yata\_ jogu\'vA\_mapo\_ manu\'rbhava ja\_nayA\_ daivya\_M jana\'m ..
##10.053.07a##  a\_kShA\_naho\' nahyatano\_ta so\'myA\_ iShkR^i\'NudhvaM rasha\_nA ota pi\'Mshata .
##10.053.07c##  a\_ShTAva\'ndhuraM vahatA\_bhito\_ ratha\_M yena\' de\_vAso\_ ana\'yanna\_bhi pri\_yam ..
##10.053.08a##  ashma\'nvatI rIyate\_ saM ra\'bhadhva\_mutti\'ShThata\_ pra ta\'ratA sakhAyaH .
##10.053.08c##  atrA\' jahAma\_ ye asa\_nnashe\'vAH shi\_vAnva\_yamutta\'remA\_bhi vAjA\'n ..
##10.053.09a##  tvaShTA\' mA\_yA ve\'da\_pasA\'ma\_pasta\'mo\_ bibhra\_tpAtrA\' deva\_pAnA\'ni\_ shaMta\'mA .
##10.053.09c##  shishI\'te nU\_naM pa\'ra\_shuM svA\'ya\_saM yena\' vR^i\_shchAdeta\'sho\_ brahma\'Na\_spati\'H ..
##10.053.10a##  sa\_to nU\_naM ka\'vaya\_H saM shi\'shIta\_ vAshI\'bhi\_ryAbhi\'ra\_mR^itA\'ya\_ takSha\'tha .
##10.053.10c##  vi\_dvAMsa\'H pa\_dA guhyA\'ni kartana\_ yena\' de\_vAso\' amR^ita\_tvamA\'na\_shuH ..
##10.053.11a##  garbhe\_ yoShA\_mada\'dhurva\_tsamA\_sanya\'pI\_chye\'na\_ mana\'so\_ta ji\_hvayA\' .
##10.053.11c##  sa vi\_shvAhA\' su\_manA\' yo\_gyA a\_bhi si\'ShA\_sani\'rvanate kA\_ra ijjiti\'m ..
##10.054.01a##  tAM su te\' kI\_rtiM ma\'ghavanmahi\_tvA yattvA\' bhI\_te roda\'sI\_ ahva\'yetAm .
##10.054.01c##  prAvo\' de\_vA.N Ati\'ro\_ dAsa\_moja\'H pra\_jAyai\' tvasyai\_ yadashi\'kSha indra ..
##10.054.02a##  yadacha\'rasta\_nvA\' vAvR^idhA\_no balA\'nIndra prabruvA\_No jane\'Shu .
##10.054.02c##  mA\_yetsA te\_ yAni\' yu\_ddhAnyA\_hurnAdya shatru\'M na\_nu pu\_rA vi\'vitse ..
##10.054.03a##  ka u\_ nu te\' mahi\_mana\'H samasyA\_smatpUrva\_ R^iSha\_yo.anta\'mApuH .
##10.054.03c##  yanmA\_tara\'M cha pi\_tara\'M cha sA\_kamaja\'nayathAsta\_nva1\_\'H svAyA\'H ..
##10.054.04a##  cha\_tvAri\' te asu\_ryA\'Ni\_ nAmAdA\'bhyAni mahi\_Shasya\' santi .
##10.054.04c##  tvama\_~Nga tAni\_ vishvA\'ni vitse\_ yebhi\_H karmA\'Ni maghava~ncha\_kartha\' ..
##10.054.05a##  tvaM vishvA\' dadhiShe\_ keva\'lAni\_ yAnyA\_viryA cha\_ guhA\_ vasU\'ni .
##10.054.05c##  kAma\_minme\' maghava\_nmA vi tA\'rI\_stvamA\'j~nA\_tA tvami\'ndrAsi dA\_tA ..
##10.054.06a##  yo ada\'dhA\_jjyoti\'Shi\_ jyoti\'ra\_ntaryo asR^i\'ja\_nmadhu\'nA\_ saM madhU\'ni .
##10.054.06c##  adha\' pri\_yaM shU\_ShamindrA\'ya\_ manma\' brahma\_kR^ito\' bR^i\_hadu\'kthAdavAchi ..
##10.055.01a##  dU\_re tannAma\_ guhya\'M parA\_chairyattvA\' bhI\_te ahva\'yetAM vayo\_dhai .
##10.055.01c##  uda\'stabhnAH pR^ithi\_vIM dyAma\_bhIke\_ bhrAtu\'H pu\_trAnma\'ghavantitviShA\_NaH ..
##10.055.02a##  ma\_hattannAma\_ guhya\'M puru\_spR^igyena\' bhU\_taM ja\_nayo\_ yena\_ bhavya\'m .
##10.055.02c##  pra\_tnaM jA\_taM jyoti\_ryada\'sya pri\_yaM pri\_yAH sama\'vishanta\_ pa~ncha\' ..
##10.055.03a##  A roda\'sI apR^iNA\_dota madhya\_M pa~ncha\' de\_vA.N R^i\'tu\_shaH sa\_ptasa\'pta .
##10.055.03c##  chatu\'striMshatA puru\_dhA vi cha\'ShTe\_ sarU\'peNa\_ jyoti\'ShA\_ vivra\'tena ..
##10.055.04a##  yadu\'Sha\_ auchCha\'H pratha\_mA vi\_bhAnA\_maja\'nayo\_ yena\' pu\_ShTasya\' pu\_ShTam .
##10.055.04c##  yatte\' jAmi\_tvamava\'ra\_M para\'syA ma\_hanma\'ha\_tyA a\'sura\_tvameka\'m ..
##10.055.05a##  vi\_dhuM da\'drA\_NaM sama\'ne bahU\_nAM yuvA\'na\_M santa\'M pali\_to ja\'gAra .
##10.055.05c##  de\_vasya\' pashya\_ kAvya\'M mahi\_tvAdyA ma\_mAra\_ sa hyaH samA\'na ..
##10.055.06a##  shAkma\'nA shA\_ko a\'ru\_NaH su\'pa\_rNa A yo ma\_haH shUra\'H sa\_nAdanI\'LaH .
##10.055.06c##  yachchi\_keta\' sa\_tyamittanna mogha\_M vasu\' spA\_rhamu\_ta jeto\_ta dAtA\' ..
##10.055.07a##  aibhi\'rdade\_ vR^iShNyA\_ pauMsyA\'ni\_ yebhi\_raukSha\'dvR^itra\_hatyA\'ya va\_jrI .
##10.055.07c##  ye karma\'NaH kri\_yamA\'Nasya ma\_hna R^i\'teka\_rmamu\_dajA\'yanta de\_vAH ..
##10.055.08a##  yu\_jA karmA\'Ni ja\_naya\'nvi\_shvaujA\' ashasti\_hA vi\_shvama\'nAsturA\_ShAT .
##10.055.08c##  pI\_tvI soma\'sya di\_va A vR^i\'dhA\_naH shUro\_ niryu\_dhAdha\'ma\_ddasyU\'n ..
##10.056.01a##  i\_daM ta\_ eka\'M pa\_ra U\' ta\_ eka\'M tR^i\_tIye\'na\_ jyoti\'ShA\_ saM vi\'shasva .
##10.056.01c##  sa\_Mvesha\'ne ta\_nva1\_\'shchAru\'redhi pri\_yo de\_vAnA\'M para\_me ja\_nitre\' ..
##10.056.02a##  ta\_nUShTe\' vAjinta\_nvaM1\_\' naya\'ntI vA\_mama\_smabhya\_M dhAtu\_ sharma\_ tubhya\'m .
##10.056.02c##  ahru\'to ma\_ho dha\_ruNA\'ya de\_vAndi\_vI\'va\_ jyoti\_H svamA mi\'mIyAH ..
##10.056.03a##  vA\_jya\'si\_ vAji\'nenA suve\_nIH su\'vi\_taH stoma\'M suvi\_to diva\'M gAH .
##10.056.03c##  su\_vi\_to dharma\' pratha\_mAnu\' sa\_tyA su\'vi\_to de\_vAnsu\'vi\_to.anu\_ patma\' ..
##10.056.04a##  ma\_hi\_mna e\'ShAM pi\_tara\'shcha\_neshi\'re de\_vA de\_veShva\'dadhu\_rapi\_ kratu\'m .
##10.056.04c##  sama\'vivyachuru\_ta yAnyatvi\'Shu\_raiShA\'M ta\_nUShu\_ ni vi\'vishu\_H puna\'H ..
##10.056.05a##  saho\'bhi\_rvishva\_M pari\' chakramU\_ raja\_H pUrvA\_ dhAmA\_nyami\'tA\_ mimA\'nAH .
##10.056.05c##  ta\_nUShu\_ vishvA\_ bhuva\'nA\_ ni ye\'mire\_ prAsA\'rayanta puru\_dha pra\_jA anu\' ..
##10.056.06a##  dvidhA\' sU\_navo.asu\'raM sva\_rvida\_mAsthA\'payanta tR^i\_tIye\'na\_ karma\'NA .
##10.056.06c##  svAM pra\_jAM pi\_tara\_H pitrya\_M saha\_ Ava\'reShvadadhu\_stantu\_mAta\'tam ..
##10.056.07a##  nA\_vA na kShoda\'H pra\_disha\'H pR^ithi\_vyAH sva\_stibhi\_rati\' du\_rgANi\_ vishvA\' .
##10.056.07c##  svAM pra\_jAM bR^i\_hadu\'ktho mahi\_tvAva\'reShvadadhA\_dA pare\'Shu ..
##10.057.01a##  mA pra gA\'ma pa\_tho va\_yaM mA ya\_j~nAdi\'ndra so\_mina\'H .
##10.057.01c##  mAntaH sthu\'rno\_ arA\'tayaH ..
##10.057.02a##  yo ya\_j~nasya\' pra\_sAdha\'na\_stantu\'rde\_veShvAta\'taH .
##10.057.02c##  tamAhu\'taM nashImahi ..
##10.057.03a##  mano\_ nvA hu\'vAmahe nArAsha\_Msena\_ some\'na .
##10.057.03c##  pi\_tR^I\_NAM cha\_ manma\'bhiH ..
##10.057.04a##  A ta\' etu\_ mana\_H puna\_H kratve\_ dakShA\'ya jI\_vase\' .
##10.057.04c##  jyokcha\_ sUrya\'M dR^i\_she ..
##10.057.05a##  puna\'rnaH pitaro\_ mano\_ dadA\'tu\_ daivyo\_ jana\'H .
##10.057.05c##  jI\_vaM vrAta\'M sachemahi ..
##10.057.06a##  va\_yaM so\'ma vra\_te tava\_ mana\'sta\_nUShu\_ bibhra\'taH .
##10.057.06c##  pra\_jAva\'ntaH sachemahi ..
##10.058.01a##  yatte\' ya\_maM vai\'vasva\_taM mano\' ja\_gAma\' dUra\_kam .
##10.058.01c##  tatta\_ A va\'rtayAmasI\_ha kShayA\'ya jI\_vase\' ..
##10.058.02a##  yatte\_ diva\_M yatpR^i\'thi\_vIM mano\' ja\_gAma\' dUra\_kam .
##10.058.02c##  tatta\_ A va\'rtayAmasI\_ha kShayA\'ya jI\_vase\' ..
##10.058.03a##  yatte\_ bhUmi\_M chatu\'rbhR^iShTi\_M mano\' ja\_gAma\' dUra\_kam .
##10.058.03c##  tatta\_ A va\'rtayAmasI\_ha kShayA\'ya jI\_vase\' ..
##10.058.04a##  yatte\_ chata\'sraH pra\_disho\_ mano\' ja\_gAma\' dUra\_kam .
##10.058.04c##  tatta\_ A va\'rtayAmasI\_ha kShayA\'ya jI\_vase\' ..
##10.058.05a##  yatte\' samu\_drama\'rNa\_vaM mano\' ja\_gAma\' dUra\_kam .
##10.058.05c##  tatta\_ A va\'rtayAmasI\_ha kShayA\'ya jI\_vase\' ..
##10.058.06a##  yatte\_ marI\'chIH pra\_vato\_ mano\' ja\_gAma\' dUra\_kam .
##10.058.06c##  tatta\_ A va\'rtayAmasI\_ha kShayA\'ya jI\_vase\' ..
##10.058.07a##  yatte\' a\_po yadoSha\'dhI\_rmano\' ja\_gAma\' dUra\_kam .
##10.058.07c##  tatta\_ A va\'rtayAmasI\_ha kShayA\'ya jI\_vase\' ..
##10.058.08a##  yatte\_ sUrya\_M yadu\_Shasa\_M mano\' ja\_gAma\' dUra\_kam .
##10.058.08c##  tatta\_ A va\'rtayAmasI\_ha kShayA\'ya jI\_vase\' ..
##10.058.09a##  yatte\_ parva\'tAnbR^iha\_to mano\' ja\_gAma\' dUra\_kam .
##10.058.09c##  tatta\_ A va\'rtayAmasI\_ha kShayA\'ya jI\_vase\' ..
##10.058.10a##  yatte\_ vishva\'mi\_daM jaga\_nmano\' ja\_gAma\' dUra\_kam .
##10.058.10c##  tatta\_ A va\'rtayAmasI\_ha kShayA\'ya jI\_vase\' ..
##10.058.11a##  yatte\_ parA\'H parA\_vato\_ mano\' ja\_gAma\' dUra\_kam .
##10.058.11c##  tatta\_ A va\'rtayAmasI\_ha kShayA\'ya jI\_vase\' ..
##10.058.12a##  yatte\' bhU\_taM cha\_ bhavya\'M cha\_ mano\' ja\_gAma\' dUra\_kam .
##10.058.12c##  tatta\_ A va\'rtayAmasI\_ha kShayA\'ya jI\_vase\' ..
##10.059.01a##  pra tA\_ryAyu\'H prata\_raM navI\'ya\_ sthAtA\'reva\_ kratu\'matA\_ ratha\'sya .
##10.059.01c##  adha\_ chyavA\'na\_ utta\'vI\_tyartha\'M parAta\_raM su nirR^i\'tirjihItAm ..
##10.059.02a##  sAma\_nnu rA\_ye ni\'dhi\_mannvanna\_M karA\'mahe\_ su pu\'ru\_dha shravA\'Msi .
##10.059.02c##  tA no\_ vishvA\'ni jari\_tA ma\'mattu parAta\_raM su nirR^i\'tirjihItAm ..
##10.059.03a##  a\_bhI Shva1\_\'ryaH pauMsyai\'rbhavema\_ dyaurna bhUmi\'M gi\_rayo\_ nAjrA\'n .
##10.059.03c##  tA no\_ vishvA\'ni jari\_tA chi\'keta parAta\_raM su nirR^i\'tirjihItAm ..
##10.059.04a##  mo Shu Na\'H soma mR^i\_tyave\_ parA\' dA\_H pashye\'ma\_ nu sUrya\'mu\_chchara\'ntam .
##10.059.04c##  dyubhi\'rhi\_to ja\'ri\_mA sU no\' astu parAta\_raM su nirR^i\'tirjihItAm ..
##10.059.05a##  asu\'nIte\_ mano\' a\_smAsu\' dhAraya jI\_vAta\'ve\_ su pra ti\'rA na\_ Ayu\'H .
##10.059.05c##  rA\_ra\_ndhi na\_H sUrya\'sya sa\_MdR^ishi\' ghR^i\_tena\_ tvaM ta\_nva\'M vardhayasva ..
##10.059.06a##  asu\'nIte\_ puna\'ra\_smAsu\_ chakShu\_H puna\'H prA\_Nami\_ha no\' dhehi\_ bhoga\'m .
##10.059.06c##  jyokpa\'shyema\_ sUrya\'mu\_chchara\'nta\_manu\'mate mR^i\_LayA\' naH sva\_sti ..
##10.059.07a##  puna\'rno\_ asu\'M pR^ithi\_vI da\'dAtu\_ puna\_rdyaurde\_vI puna\'ra\_ntari\'kSham .
##10.059.07c##  puna\'rna\_H soma\'sta\_nva\'M dadAtu\_ puna\'H pU\_ShA pa\_thyA\_M3\_\' yA sva\_stiH ..
##10.059.08a##  shaM roda\'sI su\_bandha\'ve ya\_hvI R^i\_tasya\' mA\_tarA\' .
##10.059.08c##  bhara\'tA\_mapa\_ yadrapo\_ dyauH pR^i\'thivi kSha\_mA rapo\_ mo Shu te\_ kiM cha\_nAma\'mat ..
##10.059.09a##  ava\' dva\_ke ava\' tri\_kA di\_vashcha\'ranti bheSha\_jA .
##10.059.09c##  kSha\_mA cha\'ri\_ShNve\'ka\_kaM bhara\'tA\_mapa\_ yadrapo\_ dyauH pR^i\'thivi kSha\_mA rapo\_ mo Shu te\_ kiM cha\_nAma\'mat ..
##10.059.10a##  sami\'ndreraya\_ gAma\'na\_DvAha\_M ya Ava\'hadushI\_narA\'NyA\_ ana\'H .
##10.059.10c##  bhara\'tA\_mapa\_ yadrapo\_ dyauH pR^i\'thivi kSha\_mA rapo\_ mo Shu te\_ kiM cha\_nAma\'mat ..
##10.060.01a##  A jana\'M tve\_Shasa\'MdR^isha\_M mAhI\'nAnA\_mupa\'stutam .
##10.060.01c##  aga\'nma\_ bibhra\'to\_ nama\'H ..
##10.060.02a##  asa\'mAtiM ni\_tosha\'naM tve\_ShaM ni\'ya\_yina\_M ratha\'m .
##10.060.02c##  bha\_jera\'thasya\_ satpa\'tim ..
##10.060.03a##  yo janA\'nmahi\_ShA.N i\'vAtita\_sthau pavI\'ravAn .
##10.060.03c##  u\_tApa\'vIravAnyu\_dhA ..
##10.060.04a##  yasye\'kShvA\_kurupa\' vra\_te re\_vAnma\'rA\_yyedha\'te .
##10.060.04c##  di\_vI\'va\_ pa~ncha\' kR^i\_ShTaya\'H ..
##10.060.05a##  indra\' kSha\_trAsa\'mAtiShu\_ ratha\'proShTheShu dhAraya .
##10.060.05c##  di\_vI\'va\_ sUrya\'M dR^i\_she ..
##10.060.06a##  a\_gastya\'sya\_ nadbhya\_H saptI\' yunakShi\_ rohi\'tA .
##10.060.06c##  pa\_NInnya\'kramIra\_bhi vishvA\'nrAjannarA\_dhasa\'H ..
##10.060.07a##  a\_yaM mA\_tAyaM pi\_tAyaM jI\_vAtu\_rAga\'mat .
##10.060.07c##  i\_daM tava\' pra\_sarpa\'Na\_M suba\'ndha\_vehi\_ niri\'hi ..
##10.060.08a##  yathA\' yu\_gaM va\'ra\_trayA\_ nahya\'nti dha\_ruNA\'ya\_ kam .
##10.060.08c##  e\_vA dA\'dhAra te\_ mano\' jI\_vAta\'ve\_ na mR^i\_tyave.atho\' ari\_ShTatA\'taye ..
##10.060.09a##  yathe\_yaM pR^i\'thi\_vI ma\_hI dA\_dhAre\_mAnvana\_spatI\'n .
##10.060.09c##  e\_vA dA\'dhAra te\_ mano\' jI\_vAta\'ve\_ na mR^i\_tyave.atho\' ari\_ShTatA\'taye ..
##10.060.10a##  ya\_mAda\_haM vai\'vasva\_tAtsu\_bandho\_rmana\_ Abha\'ram .
##10.060.10c##  jI\_vAta\'ve\_ na mR^i\_tyave.atho\' ari\_ShTatA\'taye ..
##10.060.11a##  nya1\_\'gvAto.ava\' vAti\_ nya\'ktapati\_ sUrya\'H .
##10.060.11c##  nI\_chIna\'ma\_ghnyA du\'he\_ nya\'gbhavatu te\_ rapa\'H ..
##10.060.12a##  a\_yaM me\_ hasto\_ bhaga\'vAna\_yaM me\_ bhaga\'vattaraH .
##10.060.12c##  a\_yaM me\' vi\_shvabhe\'Shajo\_.ayaM shi\_vAbhi\'marshanaH ..
##10.061.01a##  i\_dami\_tthA raudra\'M gU\_rtava\'chA\_ brahma\_ kratvA\_ shachyA\'ma\_ntarA\_jau .
##10.061.01c##  krA\_NA yada\'sya pi\_tarA\' maMhane\_ShThAH parSha\'tpa\_kthe aha\_nnA sa\_pta hotR^I\'n ..
##10.061.02a##  sa iddA\_nAya\_ dabhyA\'ya va\_nva~nchyavA\'na\_H sUdai\'ramimIta\_ vedi\'m .
##10.061.02c##  tUrva\'yANo gU\_rtava\'chastama\_H kShodo\_ na reta\' i\_ta/U\'ti si~nchat ..
##10.061.03a##  mano\_ na yeShu\_ hava\'neShu ti\_gmaM vipa\_H shachyA\' vanu\_tho drava\'ntA .
##10.061.03c##  A yaH sharyA\'bhistuvinR^i\_mNo a\_syAshrI\'NItA\_disha\_M gabha\'stau ..
##10.061.04a##  kR^i\_ShNA yadgoShva\'ru\_NIShu\_ sIda\'ddi\_vo napA\'tAshvinA huve vAm .
##10.061.04c##  vI\_taM me\' ya\_j~namA ga\'taM me\_ anna\'M vava\_nvAMsA\_ neSha\_masmR^i\'tadhrU ..
##10.061.05a##  prathi\'ShTa\_ yasya\' vI\_raka\'rmami\_ShNadanu\'ShThita\_M nu naryo\_ apau\'hat .
##10.061.05c##  puna\_stadA vR^i\'hati\_ yatka\_nAyA\' duhi\_turA anu\'bhR^itamana\_rvA ..
##10.061.06a##  ma\_dhyA yatkartva\_mabha\'vada\_bhIke\_ kAma\'M kR^iNvA\_ne pi\_tari\' yuva\_tyAm .
##10.061.06c##  ma\_nA\_nagreto\' jahaturvi\_yantA\_ sAnau\_ niShi\'ktaM sukR^i\_tasya\_ yonau\' ..
##10.061.07a##  pi\_tA yatsvAM du\'hi\_tara\'madhi\_ShkankShma\_yA reta\'H saMjagmA\_no ni Shi\'~nchat .
##10.061.07c##  svA\_dhyo\'.ajanaya\_nbrahma\' de\_vA vAsto\_Shpati\'M vrata\_pAM nira\'takShan ..
##10.061.08a##  sa I\_M vR^iShA\_ na phena\'masyadA\_jau smadA parai\_dapa\' da\_bhrache\'tAH .
##10.061.08c##  sara\'tpa\_dA na dakShi\'NA parA\_vR^i~Nna tA nu me\' pR^isha\_nyo\' jagR^ibhre ..
##10.061.09a##  ma\_kShU na vahni\'H pra\_jAyA\' upa\_bdira\_gniM na na\_gna upa\' sIda\_dUdha\'H .
##10.061.09c##  sani\'te\_dhmaM sani\'to\_ta vAja\_M sa dha\_rtA ja\'j~ne\_ saha\'sA yavI\_yut ..
##10.061.10a##  ma\_kShU ka\_nAyA\'H sa\_khyaM nava\'gvA R^i\_taM vada\'nta R^i\_tayu\'ktimagman .
##10.061.10c##  dvi\_barha\'so\_ ya upa\' go\_pamAgu\'radakShi\_NAso\_ achyu\'tA dudukShan ..
##10.061.11a##  ma\_kShU ka\_nAyA\'H sa\_khyaM navI\'yo\_ rAdho\_ na reta\' R^i\_tamittu\'raNyan .
##10.061.11c##  shuchi\_ yatte\_ rekNa\_ Aya\'janta saba\_rdughA\'yA\_H paya\' u\_sriyA\'yAH ..
##10.061.12a##  pa\_shvA yatpa\_shchA viyu\'tA bu\_dhanteti\' bravIti va\_ktarI\_ rarA\'NaH .
##10.061.12c##  vaso\'rvasu\_tvA kA\_ravo\'.ane\_hA vishva\'M viveShTi\_ dravi\'Na\_mupa\_ kShu ..
##10.061.13a##  tadinnva\'sya pari\_ShadvA\'no agmanpu\_rU sada\'nto nArSha\_daM bi\'bhitsan .
##10.061.13c##  vi shuShNa\'sya\_ saMgra\'thitamana\_rvA vi\_datpu\'ruprajA\_tasya\_ guhA\_ yat ..
##10.061.14a##  bhargo\' ha\_ nAmo\_ta yasya\' de\_vAH sva1\_\'rNa ye tri\'Shadha\_sthe ni\'She\_duH .
##10.061.14c##  a\_gnirha\_ nAmo\_ta jA\_tave\'dAH shru\_dhI no\' hotarR^i\_tasya\_ hotA\_dhruk ..
##10.061.15a##  u\_ta tyA me\_ raudrA\'varchi\_mantA\_ nAsa\'tyAvindra gU\_rtaye\_ yaja\'dhyai .
##10.061.15c##  ma\_nu\_ShvadvR^i\_ktaba\'rhiShe\_ rarA\'NA ma\_ndU hi\_tapra\'yasA vi\_kShu yajyU\' ..
##10.061.16a##  a\_yaM stu\_to rAjA\' vandi ve\_dhA a\_pashcha\_ vipra\'starati\_ svase\'tuH .
##10.061.16c##  sa ka\_kShIva\'ntaM rejaya\_tso a\_gniM ne\_miM na cha\_kramarva\'to raghu\_dru ..
##10.061.17a##  sa dvi\_bandhu\'rvaitara\_No yaShTA\' saba\_rdhuM dhe\_numa\_sva\'M du\_hadhyai\' .
##10.061.17c##  saM yanmi\_trAvaru\'NA vR^i\_~nja u\_kthairjyeShThe\'bhirarya\_maNa\_M varU\'thaiH ..
##10.061.18a##  tadba\'ndhuH sU\_rirdi\_vi te\' dhiya\_MdhA nAbhA\_nedi\'ShTho rapati\_ pra vena\'n .
##10.061.18c##  sA no\_ nAbhi\'H para\_mAsya vA\' ghA\_haM tatpa\_shchA ka\'ti\_thashchi\'dAsa ..
##10.061.19a##  i\_yaM me\_ nAbhi\'ri\_ha me\' sa\_dhastha\'mi\_me me\' de\_vA a\_yama\'smi\_ sarva\'H .
##10.061.19c##  dvi\_jA aha\' prathama\_jA R^i\_tasye\_daM dhe\_nura\'duha\_jjAya\'mAnA ..
##10.061.20a##  adhA\'su ma\_ndro a\'ra\_tirvi\_bhAvAva\' syati dvivarta\_nirva\'ne\_ShAT .
##10.061.20c##  U\_rdhvA yachChreNi\_rna shishu\_rdanma\_kShU sthi\_raM she\'vR^i\_dhaM sU\'ta mA\_tA ..
##10.061.21a##  adhA\_ gAva\_ upa\'mAtiM ka\_nAyA\_ anu\' shvA\_ntasya\_ kasya\' chi\_tpare\'yuH .
##10.061.21c##  shru\_dhi tvaM su\'draviNo na\_stvaM yA\'LAshva\_ghnasya\' vAvR^idhe sU\_nR^itA\'bhiH ..
##10.061.22a##  adha\_ tvami\'ndra vi\_ddhya1\_\'smAnma\_ho rA\_ye nR^i\'pate\_ vajra\'bAhuH .
##10.061.22c##  rakShA\' cha no ma\_ghona\'H pA\_hi sU\_rIna\'ne\_hasa\'ste harivo a\_bhiShTau\' ..
##10.061.23a##  adha\_ yadrA\'jAnA\_ gavi\'ShTau\_ sara\'tsara\_NyuH kA\_rave\' jara\_NyuH .
##10.061.23c##  vipra\_H preShTha\_H sa hye\'ShAM ba\_bhUva\_ parA\' cha\_ vakSha\'du\_ta pa\'rShadenAn ..
##10.061.24a##  adhA\_ nva\'sya\_ jenya\'sya pu\_ShTau vR^ithA\_ rebha\'nta Imahe\_ tadU\_ nu .
##10.061.24c##  sa\_ra\_Nyura\'sya sU\_nurashvo\_ vipra\'shchAsi\_ shrava\'sashcha sA\_tau ..
##10.061.25a##  yu\_voryadi\' sa\_khyAyA\_sme shardhA\'ya\_ stoma\'M juju\_She nama\'svAn .
##10.061.25c##  vi\_shvatra\_ yasmi\_nnA gira\'H samI\_chIH pU\_rvIva\' gA\_turdAsha\'tsU\_nR^itA\'yai ..
##10.061.26a##  sa gR^i\'NA\_no a\_dbhirde\_vavA\_niti\' su\_bandhu\_rnama\'sA sU\_ktaiH .
##10.061.26c##  vardha\'du\_kthairvacho\'bhi\_rA hi nU\_naM vyadhvai\'ti\_ paya\'sa u\_sriyA\'yAH ..
##10.061.27a##  ta U\_ Shu No\' ma\_ho ya\'jatrA bhU\_ta de\'vAsa U\_taye\' sa\_joShA\'H .
##10.061.27c##  ye vAjA\_.N ana\'yatA vi\_yanto\_ ye sthA ni\'che\_tAro\_ amU\'rAH ..
##10.062.01a##  ye ya\_j~nena\_ dakShi\'NayA\_ sama\'ktA\_ indra\'sya sa\_khyama\'mR^ita\_tvamA\'na\_sha .
##10.062.01c##  tebhyo\' bha\_drama\'~Ngiraso vo astu\_ prati\' gR^ibhNIta mAna\_vaM su\'medhasaH ..
##10.062.02a##  ya u\_dAja\'npi\_taro\' go\_maya\_M vasvR^i\_tenAbhi\'ndanparivatsa\_re va\_lam .
##10.062.02c##  dI\_rghA\_yu\_tvama\'~Ngiraso vo astu\_ prati\' gR^ibhNIta mAna\_vaM su\'medhasaH ..
##10.062.03a##  ya R^i\_tena\_ sUrya\_mAro\'hayandi\_vyapra\'thayanpR^ithi\_vIM mA\_tara\_M vi .
##10.062.03c##  su\_pra\_jA\_stvama\'~Ngiraso vo astu\_ prati\' gR^ibhNIta mAna\_vaM su\'medhasaH ..
##10.062.04a##  a\_yaM nAbhA\' vadati va\_lgu vo\' gR^i\_he deva\'putrA R^iShaya\_stachChR^i\'Notana .
##10.062.04c##  su\_bra\_hma\_Nyama\'~Ngiraso vo astu\_ prati\' gR^ibhNIta mAna\_vaM su\'medhasaH ..
##10.062.05a##  virU\'pAsa\_ idR^iSha\'ya\_sta idga\'mbhI\_rave\'pasaH .
##10.062.05c##  te a~Ngi\'rasaH sU\_nava\_ste a\_gneH pari\' jaj~nire ..
##10.062.06a##  ye a\_gneH pari\' jaj~ni\_re virU\'pAso di\_vaspari\' .
##10.062.06c##  nava\'gvo\_ nu dasha\'gvo\_ a~Ngi\'rastamo\_ sachA\' de\_veShu\' maMhate ..
##10.062.07a##  indre\'Na yu\_jA niH sR^i\'janta vA\_ghato\' vra\_jaM goma\'ntama\_shvina\'m .
##10.062.07c##  sa\_hasra\'M me\_ dada\'to aShTaka\_rNya1\_\'H shravo\' de\_veShva\'krata ..
##10.062.08a##  pra nU\_naM jA\'yatAma\_yaM manu\_stokme\'va rohatu .
##10.062.08c##  yaH sa\_hasra\'M sha\_tAshva\'M sa\_dyo dA\_nAya\_ maMha\'te ..
##10.062.09a##  na tama\'shnoti\_ kashcha\_na di\_va i\'va\_ sAnvA\_rabha\'m .
##10.062.09c##  sA\_va\_rNyasya\_ dakShi\'NA\_ vi sindhu\'riva paprathe ..
##10.062.10a##  u\_ta dA\_sA pa\'ri\_viShe\_ smaddi\'ShTI\_ gopa\'rINasA .
##10.062.10c##  yadu\'stu\_rvashcha\' mAmahe ..
##10.062.11a##  sa\_ha\_sra\_dA grA\'ma\_NIrmA ri\'Sha\_nmanu\_H sUrye\'NAsya\_ yata\'mAnaitu\_ dakShi\'NA .
##10.062.11c##  sAva\'rNerde\_vAH pra ti\'ra\_ntvAyu\_ryasmi\_nnashrA\'ntA\_ asa\'nAma\_ vAja\'m ..
##10.063.01a##  pa\_rA\_vato\_ ye didhi\'Shanta\_ Apya\_M manu\'prItAso\_ jani\'mA vi\_vasva\'taH .
##10.063.01c##  ya\_yAte\_rye na\'hu\_Shya\'sya ba\_rhiShi\' de\_vA Asa\'te\_ te adhi\' bruvantu naH ..
##10.063.02a##  vishvA\_ hi vo\' nama\_syA\'ni\_ vandyA\_ nAmA\'ni devA u\_ta ya\_j~niyA\'ni vaH .
##10.063.02c##  ye stha jA\_tA adi\'tera\_dbhyaspari\_ ye pR^i\'thi\_vyAste ma\' i\_ha shru\'tA\_ hava\'m ..
##10.063.03a##  yebhyo\' mA\_tA madhu\'ma\_tpinva\'te\_ paya\'H pI\_yUSha\_M dyauradi\'ti\_radri\'barhAH .
##10.063.03c##  u\_kthashu\'ShmAnvR^iShabha\_rAnsvapna\'sa\_stA.N A\'di\_tyA.N anu\' madA sva\_staye\' ..
##10.063.04a##  nR^i\_chakSha\'so\_ ani\'miShanto a\_rhaNA\' bR^i\_hadde\_vAso\' amR^ita\_tvamA\'nashuH .
##10.063.04c##  jyo\_tIra\'thA\_ ahi\'mAyA\_ anA\'gaso di\_vo va\_rShmANa\'M vasate sva\_staye\' ..
##10.063.05a##  sa\_mrAjo\_ ye su\_vR^idho\' ya\_j~namA\'ya\_yurapa\'rihvR^itA dadhi\_re di\_vi kShaya\'m .
##10.063.05c##  tA.N A vi\'vAsa\_ nama\'sA suvR^i\_ktibhi\'rma\_ho A\'di\_tyA.N adi\'tiM sva\_staye\' ..
##10.063.06a##  ko va\_H stoma\'M rAdhati\_ yaM jujo\'Shatha\_ vishve\' devAso manuSho\_ yati\_ ShThana\' .
##10.063.06c##  ko vo\'.adhva\_raM tu\'vijAtA\_ ara\'M kara\_dyo na\_H parSha\_datyaMha\'H sva\_staye\' ..
##10.063.07a##  yebhyo\_ hotrA\'M pratha\_mAmA\'ye\_je manu\_H sami\'ddhAgni\_rmana\'sA sa\_pta hotR^i\'bhiH .
##10.063.07c##  ta A\'dityA\_ abha\'ya\_M sharma\' yachChata su\_gA na\'H karta su\_pathA\' sva\_staye\' ..
##10.063.08a##  ya Ishi\'re\_ bhuva\'nasya\_ prache\'taso\_ vishva\'sya sthA\_turjaga\'tashcha\_ manta\'vaH .
##10.063.08c##  te na\'H kR^i\_tAdakR^i\'tA\_dena\'sa\_sparya\_dyA de\'vAsaH pipR^itA sva\_staye\' ..
##10.063.09a##  bhare\_Shvindra\'M su\_hava\'M havAmaheM.aho\_mucha\'M su\_kR^ita\_M daivya\_M jana\'m .
##10.063.09c##  a\_gniM mi\_traM varu\'NaM sA\_taye\_ bhaga\_M dyAvA\'pR^ithi\_vI ma\_ruta\'H sva\_staye\' ..
##10.063.10a##  su\_trAmA\'NaM pR^ithi\_vIM dyAma\'ne\_hasa\'M su\_sharmA\'Na\_madi\'tiM su\_praNI\'tim .
##10.063.10c##  daivI\_M nAva\'M svari\_trAmanA\'gasa\_masra\'vantI\_mA ru\'hemA sva\_staye\' ..
##10.063.11a##  vishve\' yajatrA\_ adhi\' vochato\_taye\_ trAya\'dhvaM no du\_revA\'yA abhi\_hruta\'H .
##10.063.11c##  sa\_tyayA\' vo de\_vahU\'tyA huvema shR^iNva\_to de\'vA\_ ava\'se sva\_staye\' ..
##10.063.12a##  apAmI\'vA\_mapa\_ vishvA\_manA\'huti\_mapArA\'tiM durvi\_datrA\'maghAya\_taH .
##10.063.12c##  A\_re de\'vA\_ dveSho\' a\_smadyu\'yotano\_ru Na\_H sharma\' yachChatA sva\_staye\' ..
##10.063.13a##  ari\'ShTa\_H sa marto\_ vishva\' edhate\_ pra pra\_jAbhi\'rjAyate\_ dharma\'Na\_spari\' .
##10.063.13c##  yamA\'dityAso\_ naya\'thA sunI\_tibhi\_rati\_ vishvA\'ni duri\_tA sva\_staye\' ..
##10.063.14a##  yaM de\'vA\_so.ava\'tha\_ vAja\'sAtau\_ yaM shUra\'sAtA maruto hi\_te dhane\' .
##10.063.14c##  prA\_ta\_ryAvA\'Na\_M ratha\'mindra sAna\_simari\'Shyanta\_mA ru\'hemA sva\_staye\' ..
##10.063.15a##  sva\_sti na\'H pa\_thyA\'su\_ dhanva\'su sva\_stya1\_\'psu vR^i\_jane\_ sva\'rvati .
##10.063.15c##  sva\_sti na\'H putrakR^i\_theShu\_ yoni\'Shu sva\_sti rA\_ye ma\'ruto dadhAtana ..
##10.063.16a##  sva\_stiriddhi prapa\'the\_ shreShThA\_ rekNa\'svatya\_bhi yA vA\_mameti\' .
##10.063.16c##  sA no\' a\_mA so ara\'Ne\_ ni pA\'tu svAve\_shA bha\'vatu de\_vago\'pA ..
##10.063.17a##  e\_vA pla\_teH sU\_nura\'vIvR^idhadvo\_ vishva\' AdityA adite manI\_ShI .
##10.063.17c##  I\_shA\_nAso\_ naro\_ ama\'rtye\_nAstA\'vi\_ jano\' di\_vyo gaye\'na ..
##10.064.01a##  ka\_thA de\_vAnA\'M kata\_masya\_ yAma\'ni su\_mantu\_ nAma\' shR^iNva\_tAM ma\'nAmahe .
##10.064.01c##  ko mR^i\'LAti kata\_mo no\_ maya\'skaratkata\_ma U\_tI a\_bhyA va\'vartati ..
##10.064.02a##  kra\_tU\_yanti\_ krata\'vo hR^i\_tsu dhI\_tayo\_ vena\'nti ve\_nAH pa\_taya\_ntyA disha\'H .
##10.064.02c##  na ma\'rDi\_tA vi\'dyate a\_nya e\'bhyo de\_veShu\' me\_ adhi\_ kAmA\' ayaMsata ..
##10.064.03a##  narA\' vA\_ shaMsa\'M pU\_ShaNa\_mago\'hyama\_gniM de\_veddha\'ma\_bhya\'rchase gi\_rA .
##10.064.03c##  sUryA\_mAsA\' cha\_ndrama\'sA ya\_maM di\_vi tri\_taM vAta\'mu\_Shasa\'ma\_ktuma\_shvinA\' ..
##10.064.04a##  ka\_thA ka\_vistu\'vI\_ravA\_nkayA\' gi\_rA bR^iha\_spati\'rvAvR^idhate suvR^i\_ktibhi\'H .
##10.064.04c##  a\_ja eka\'pAtsu\_have\'bhi\_rR^ikva\'bhi\_rahi\'H shR^iNotu bu\_dhnyo\_3\_\' havI\'mani ..
##10.064.05a##  dakSha\'sya vAdite\_ janma\'ni vra\_te rAjA\'nA mi\_trAvaru\_NA vi\'vAsasi .
##10.064.05c##  atU\'rtapanthAH puru\_ratho\' arya\_mA sa\_ptaho\'tA\_ viShu\'rUpeShu\_ janma\'su ..
##10.064.06a##  te no\_ arva\'nto havana\_shruto\_ hava\_M vishve\' shR^iNvantu vA\_jino\' mi\_tadra\'vaH .
##10.064.06c##  sa\_ha\_sra\_sA me\_dhasA\'tAviva\_ tmanA\' ma\_ho ye dhana\'M sami\_theShu\' jabhri\_re ..
##10.064.07a##  pra vo\' vA\_yuM ra\'tha\_yuja\_M pura\'Mdhi\_M stomai\'H kR^iNudhvaM sa\_khyAya\' pU\_ShaNa\'m .
##10.064.07c##  te hi de\_vasya\' savi\_tuH savI\'mani\_ kratu\_M sacha\'nte sa\_chita\_H sache\'tasaH ..
##10.064.08a##  triH sa\_pta sa\_srA na\_dyo\' ma\_hIra\_po vana\_spatI\_nparva\'tA.N a\_gnimU\_taye\' .
##10.064.08c##  kR^i\_shAnu\_mastR^I\'nti\_Shya\'M sa\_dhastha\_ A ru\_draM ru\_dreShu\' ru\_driya\'M havAmahe ..
##10.064.09a##  sara\'svatI sa\_rayu\_H sindhu\'rU\_rmibhi\'rma\_ho ma\_hIrava\_sA ya\'ntu\_ vakSha\'NIH .
##10.064.09c##  de\_vIrApo\' mA\_tara\'H sUdayi\_tnvo\' ghR^i\_tava\_tpayo\_ madhu\'manno archata ..
##10.064.10a##  u\_ta mA\_tA bR^i\'haddi\_vA shR^i\'Notu na\_stvaShTA\' de\_vebhi\_rjani\'bhiH pi\_tA vacha\'H .
##10.064.10c##  R^i\_bhu\_kShA vAjo\_ ratha\_spati\_rbhago\' ra\_NvaH shaMsa\'H shashamA\_nasya\' pAtu naH ..
##10.064.11a##  ra\_NvaH saMdR^i\'ShTau pitu\_mA.N i\'va\_ kShayo\' bha\_drA ru\_drANA\'M ma\_rutA\_mupa\'stutiH .
##10.064.11c##  gobhi\'H ShyAma ya\_shaso\_ jane\_ShvA sadA\' devAsa\_ iLa\'yA sachemahi ..
##10.064.12a##  yAM me\_ dhiya\_M maru\'ta\_ indra\_ devA\_ ada\'dAta varuNa mitra yU\_yam .
##10.064.12c##  tAM pI\'payata\_ paya\'seva dhe\_nuM ku\_vidgiro\_ adhi\_ rathe\_ vahA\'tha ..
##10.064.13a##  ku\_vida\_~Nga prati\_ yathA\' chida\_sya na\'H sajA\_tya\'sya maruto\_ bubo\'dhatha .
##10.064.13c##  nAbhA\_ yatra\' pratha\_maM sa\_MnasA\'mahe\_ tatra\' jAmi\_tvamadi\'tirdadhAtu naH ..
##10.064.14a##  te hi dyAvA\'pR^ithi\_vI mA\_tarA\' ma\_hI de\_vI de\_vA~njanma\'nA ya\_j~niye\' i\_taH .
##10.064.14c##  u\_bhe bi\'bhR^ita u\_bhaya\_M bharI\'mabhiH pu\_rU retA\'Msi pi\_tR^ibhi\'shcha si~nchataH ..
##10.064.15a##  vi ShA hotrA\_ vishva\'mashnoti\_ vArya\_M bR^iha\_spati\'ra\_rama\'ti\_H panI\'yasI .
##10.064.15c##  grAvA\_ yatra\' madhu\_Shudu\_chyate\' bR^i\_hadavI\'vashanta ma\_tibhi\'rmanI\_ShiNa\'H ..
##10.064.16a##  e\_vA ka\_vistu\'vI\_ravA\'.N R^ita\_j~nA dra\'viNa\_syurdravi\'NasashchakA\_naH .
##10.064.16c##  u\_kthebhi\_ratra\' ma\_tibhi\'shcha\_ vipro.apI\'paya\_dgayo\' di\_vyAni\_ janma\' ..
##10.064.17a##  e\_vA pla\_teH sU\_nura\'vIvR^idhadvo\_ vishva\' AdityA adite manI\_ShI .
##10.064.17c##  I\_shA\_nAso\_ naro\_ ama\'rtye\_nAstA\'vi\_ jano\' di\_vyo gaye\'na ..
##10.065.01a##  a\_gnirindro\_ varu\'No mi\_tro a\'rya\_mA vA\_yuH pU\_ShA sara\'svatI sa\_joSha\'saH .
##10.065.01c##  A\_di\_tyA viShNu\'rma\_ruta\_H sva\'rbR^i\_hatsomo\' ru\_dro adi\'ti\_rbrahma\'Na\_spati\'H ..
##10.065.02a##  i\_ndrA\_gnI vR^i\'tra\_hatye\'Shu\_ satpa\'tI mi\_tho hi\'nvA\_nA ta\_nvA\_3\_\' samo\'kasA .
##10.065.02c##  a\_ntari\'kSha\_M mahyA pa\'pru\_roja\'sA\_ somo\' ghR^ita\_shrIrma\'hi\_mAna\'mI\_raya\'n ..
##10.065.03a##  teShA\_M hi ma\_hnA ma\'ha\_tAma\'na\_rvaNA\_M stomA\_.N iya\'rmyR^ita\_j~nA R^i\'tA\_vR^idhA\'m .
##10.065.03c##  ye a\'psa\_vama\'rNa\_vaM chi\_trarA\'dhasa\_ste no\' rAsantAM ma\_haye\' sumi\_tryAH ..
##10.065.04a##  sva\'rNarama\_ntari\'kShANi rocha\_nA dyAvA\_bhUmI\' pR^ithi\_vIM ska\'mbhu\_roja\'sA .
##10.065.04c##  pR^i\_kShA i\'va ma\_haya\'ntaH surA\_tayo\' de\_vAH sta\'vante\_ manu\'ShAya sU\_raya\'H ..
##10.065.05a##  mi\_trAya\' shikSha\_ varu\'NAya dA\_shuShe\_ yA sa\_mrAjA\_ mana\'sA\_ na pra\_yuchCha\'taH .
##10.065.05c##  yayo\_rdhAma\_ dharma\'NA\_ rocha\'te bR^i\_hadyayo\'ru\_bhe roda\'sI\_ nAdha\'sI\_ vR^itau\' ..
##10.065.06a##  yA gaurva\'rta\_niM pa\_ryeti\' niShkR^i\_taM payo\_ duhA\'nA vrata\_nIra\'vA\_rata\'H .
##10.065.06c##  sA pra\'bruvA\_NA varu\'NAya dA\_shuShe\' de\_vebhyo\' dAshaddha\_viShA\' vi\_vasva\'te ..
##10.065.07a##  di\_vakSha\'so agniji\_hvA R^i\'tA\_vR^idha\' R^i\_tasya\_ yoni\'M vimR^i\_shanta\' Asate .
##10.065.07c##  dyAM ska\'bhi\_tvya1\_\'pa A cha\'kru\_roja\'sA ya\_j~naM ja\'ni\_tvI ta\_nvI\_3\_\' ni mA\'mR^ijuH ..
##10.065.08a##  pa\_ri\_kShitA\' pi\_tarA\' pUrva\_jAva\'rI R^i\_tasya\_ yonA\' kShayata\_H samo\'kasA .
##10.065.08c##  dyAvA\'pR^ithi\_vI varu\'NAya\_ savra\'te ghR^i\_tava\_tpayo\' mahi\_ShAya\' pinvataH ..
##10.065.09a##  pa\_rjanyA\_vAtA\' vR^iSha\_bhA pu\'rI\_ShiNe\'ndravA\_yU varu\'No mi\_tro a\'rya\_mA .
##10.065.09c##  de\_vA.N A\'di\_tyA.N adi\'tiM havAmahe\_ ye pArthi\'vAso di\_vyAso\' a\_psu ye ..
##10.065.10a##  tvaShTA\'raM vA\_yumR^i\'bhavo\_ ya oha\'te\_ daivyA\_ hotA\'rA u\_Shasa\'M sva\_staye\' .
##10.065.10c##  bR^iha\_spati\'M vR^itrakhA\_daM su\'me\_dhasa\'mindri\_yaM soma\'M dhana\_sA u\' Imahe ..
##10.065.11a##  brahma\_ gAmashva\'M ja\_naya\'nta\_ oSha\'dhI\_rvana\_spatI\'npR^ithi\_vIM parva\'tA.N a\_paH .
##10.065.11c##  sUrya\'M di\_vi ro\_haya\'ntaH su\_dAna\'va\_ AryA\' vra\_tA vi\'sR^i\_janto\_ adhi\_ kShami\' ..
##10.065.12a##  bhu\_jyumaMha\'saH pipR^itho\_ nira\'shvinA\_ shyAva\'M pu\_traM va\'dhrima\_tyA a\'jinvatam .
##10.065.12c##  ka\_ma\_dyuva\'M vima\_dAyo\'hathuryu\_vaM vi\'ShNA\_pvaM1\_\' vishva\'kA\_yAva\' sR^ijathaH ..
##10.065.13a##  pAvI\'ravI tanya\_tureka\'pAda\_jo di\_vo dha\_rtA sindhu\_rApa\'H samu\_driya\'H .
##10.065.13c##  vishve\' de\_vAsa\'H shR^iNava\_nvachA\'Msi me\_ sara\'svatI sa\_ha dhI\_bhiH pura\'MdhyA ..
##10.065.14a##  vishve\' de\_vAH sa\_ha dhI\_bhiH pura\'MdhyA\_ mano\_ryaja\'trA a\_mR^itA\' R^ita\_j~nAH .
##10.065.14c##  rA\_ti\_ShAcho\' abhi\_ShAcha\'H sva\_rvida\_H sva1\_\'rgiro\_ brahma\' sU\_ktaM ju\'Sherata ..
##10.065.15a##  de\_vAnvasi\'ShTho a\_mR^itA\'nvavande\_ ye vishvA\_ bhuva\'nA\_bhi pra\'ta\_sthuH .
##10.065.15c##  te no\' rAsantAmurugA\_yama\_dya yU\_yaM pA\'ta sva\_stibhi\_H sadA\' naH ..
##10.066.01a##  de\_vAnhu\'ve bR^i\_hachChra\'vasaH sva\_staye\' jyoti\_ShkR^ito\' adhva\_rasya\_ prache\'tasaH .
##10.066.01c##  ye vA\'vR^i\_dhuH pra\'ta\_raM vi\_shvave\'dasa\_ indra\'jyeShThAso a\_mR^itA\' R^itA\_vR^idha\'H ..
##10.066.02a##  indra\'prasUtA\_ varu\'NaprashiShTA\_ ye sUrya\'sya\_ jyoti\'Sho bhA\_gamA\'na\_shuH .
##10.066.02c##  ma\_rudga\'Ne vR^i\_jane\_ manma\' dhImahi\_ mAgho\'ne ya\_j~naM ja\'nayanta sU\_raya\'H ..
##10.066.03a##  indro\_ vasu\'bhi\_H pari\' pAtu no\_ gaya\'mAdi\_tyairno\_ adi\'ti\_H sharma\' yachChatu .
##10.066.03c##  ru\_dro ru\_drebhi\'rde\_vo mR^i\'LayAti na\_stvaShTA\' no\_ gnAbhi\'H suvi\_tAya\' jinvatu ..
##10.066.04a##  adi\'ti\_rdyAvA\'pR^ithi\_vI R^i\_taM ma\_hadindrA\_viShNU\' ma\_ruta\_H sva\'rbR^i\_hat .
##10.066.04c##  de\_vA.N A\'di\_tyA.N ava\'se havAmahe\_ vasU\'nru\_drAnsa\'vi\_tAra\'M su\_daMsa\'sam ..
##10.066.05a##  sara\'svAndhI\_bhirvaru\'No dhR^i\_tavra\'taH pU\_ShA viShNu\'rmahi\_mA vA\_yura\_shvinA\' .
##10.066.05c##  bra\_hma\_kR^ito\' a\_mR^itA\' vi\_shvave\'dasa\_H sharma\' no yaMsantri\_varU\'tha\_maMha\'saH ..
##10.066.06a##  vR^iShA\' ya\_j~no vR^iSha\'NaH santu ya\_j~niyA\_ vR^iSha\'No de\_vA vR^iSha\'No havi\_ShkR^ita\'H .
##10.066.06c##  vR^iSha\'NA\_ dyAvA\'pR^ithi\_vI R^i\_tAva\'rI\_ vR^iShA\' pa\_rjanyo\_ vR^iSha\'No vR^iSha\_stubha\'H ..
##10.066.07a##  a\_gnIShomA\_ vR^iSha\'NA\_ vAja\'sAtaye puruprasha\_stA vR^iSha\'NA\_ upa\' bruve .
##10.066.07c##  yAvI\'ji\_re vR^iSha\'No devaya\_jyayA\_ tA na\_H sharma\' tri\_varU\'tha\_M vi ya\'MsataH ..
##10.066.08a##  dhR^i\_tavra\'tAH kSha\_triyA\' yaj~nani\_ShkR^ito\' bR^ihaddi\_vA a\'dhva\_rANA\'mabhi\_shriya\'H .
##10.066.08c##  a\_gniho\'tAra R^ita\_sApo\' a\_druho\_.apo a\'sR^ija\_nnanu\' vR^itra\_tUrye\' ..
##10.066.09a##  dyAvA\'pR^ithi\_vI ja\'nayanna\_bhi vra\_tApa\_ oSha\'dhIrva\_ninA\'ni ya\_j~niyA\' .
##10.066.09c##  a\_ntari\'kSha\_M sva1\_\'rA pa\'prurU\_taye\_ vasha\'M de\_vAsa\'sta\_nvI\_3\_\' ni mA\'mR^ijuH ..
##10.066.10a##  dha\_rtAro\' di\_va R^i\_bhava\'H su\_hastA\' vAtAparja\_nyA ma\'hi\_Shasya\' tanya\_toH .
##10.066.10c##  Apa\_ oSha\'dhI\_H pra ti\'rantu no\_ giro\_ bhago\' rA\_tirvA\_jino\' yantu me\_ hava\'m ..
##10.066.11a##  sa\_mu\_draH sindhU\_ rajo\' a\_ntari\'kShama\_ja eka\'pAttanayi\_tnura\'rNa\_vaH .
##10.066.11c##  ahi\'rbu\_dhnya\'H shR^iNava\_dvachA\'Msi me\_ vishve\' de\_vAsa\' u\_ta sU\_rayo\_ mama\' ..
##10.066.12a##  syAma\' vo\_ mana\'vo de\_vavI\'taye\_ prA~ncha\'M no ya\_j~naM pra Na\'yata sAdhu\_yA .
##10.066.12c##  Adi\'tyA\_ rudrA\_ vasa\'va\_H sudA\'nava i\_mA brahma\' sha\_syamA\'nAni jinvata ..
##10.066.13a##  daivyA\_ hotA\'rA pratha\_mA pu\_rohi\'ta R^i\_tasya\_ panthA\_manve\'mi sAdhu\_yA .
##10.066.13c##  kShetra\'sya\_ pati\_M prati\'veshamImahe\_ vishvA\'nde\_vA.N a\_mR^itA\_.N apra\'yuchChataH ..
##10.066.14a##  vasi\'ShThAsaH pitR^i\_vadvAcha\'makrata de\_vA.N ILA\'nA R^iShi\_vatsva\_staye\' .
##10.066.14c##  prI\_tA i\'va j~nA\_taya\_H kAma\_metyA\_sme de\'vA\_so.ava\' dhUnutA\_ vasu\' ..
##10.066.15a##  de\_vAnvasi\'ShTho a\_mR^itA\'nvavande\_ ye vishvA\_ bhuva\'nA\_bhi pra\'ta\_sthuH .
##10.066.15c##  te no\' rAsantAmurugA\_yama\_dya yU\_yaM pA\'ta sva\_stibhi\_H sadA\' naH ..
##10.067.01a##  i\_mAM dhiya\'M sa\_ptashI\'rShNIM pi\_tA na\' R^i\_tapra\'jAtAM bR^iha\_tIma\'vindat .
##10.067.01c##  tu\_rIya\'M svijjanayadvi\_shvaja\'nyo\_.ayAsya\' u\_kthamindrA\'ya\_ shaMsa\'n ..
##10.067.02a##  R^i\_taM shaMsa\'nta R^i\_ju dIdhyA\'nA di\_vaspu\_trAso\_ asu\'rasya vI\_rAH .
##10.067.02c##  vipra\'M pa\_dama~Ngi\'raso\_ dadhA\'nA ya\_j~nasya\_ dhAma\' pratha\_maM ma\'nanta ..
##10.067.03a##  ha\_Msairi\'va\_ sakhi\'bhi\_rvAva\'dadbhirashma\_nmayA\'ni\_ naha\'nA\_ vyasya\'n .
##10.067.03c##  bR^iha\_spati\'rabhi\_kani\'krada\_dgA u\_ta prAstau\_duchcha\' vi\_dvA.N a\'gAyat ..
##10.067.04a##  a\_vo dvAbhyA\'M pa\_ra eka\'yA\_ gA guhA\_ tiShTha\'ntI\_ranR^i\'tasya\_ setau\' .
##10.067.04c##  bR^iha\_spati\_stama\'si\_ jyoti\'ri\_chChannudu\_srA Aka\_rvi hi ti\_sra Ava\'H ..
##10.067.05a##  vi\_bhidyA\_ pura\'M sha\_yathe\_mapA\'chI\_M nistrINi\' sA\_kamu\'da\_dhera\'kR^intat .
##10.067.05c##  bR^iha\_spati\'ru\_Shasa\_M sUrya\_M gAma\_rkaM vi\'veda sta\_naya\'nniva\_ dyauH ..
##10.067.06a##  indro\' va\_laM ra\'kShi\_tAra\_M dughA\'nAM ka\_reNe\'va\_ vi cha\'kartA\_ rave\'Na .
##10.067.06c##  svedA\'~njibhirA\_shira\'mi\_chChamA\_no.aro\'dayatpa\_NimA gA a\'muShNAt ..
##10.067.07a##  sa I\'M sa\_tyebhi\_H sakhi\'bhiH shu\_chadbhi\_rgodhA\'yasa\_M vi dha\'na\_saira\'dardaH .
##10.067.07c##  brahma\'Na\_spati\_rvR^iSha\'bhirva\_rAhai\'rgha\_rmasve\'debhi\_rdravi\'Na\_M vyA\'naT ..
##10.067.08a##  te sa\_tyena\_ mana\'sA\_ gopa\'ti\_M gA i\'yA\_nAsa\' iShaNayanta dhI\_bhiH .
##10.067.08c##  bR^iha\_spati\'rmi\_tho/a\'vadyapebhi\_rudu\_sriyA\' asR^ijata sva\_yugbhi\'H ..
##10.067.09a##  taM va\_rdhaya\'nto ma\_tibhi\'H shi\_vAbhi\'H si\_Mhami\'va\_ nAna\'dataM sa\_dhasthe\' .
##10.067.09c##  bR^iha\_spati\_M vR^iSha\'Na\_M shUra\'sAtau\_ bhare\'bhare\_ anu\' madema ji\_ShNum ..
##10.067.10a##  ya\_dA vAja\_masa\'nadvi\_shvarU\'pa\_mA dyAmaru\'kSha\_dutta\'rANi\_ sadma\' .
##10.067.10c##  bR^iha\_spati\_M vR^iSha\'NaM va\_rdhaya\'nto\_ nAnA\_ santo\_ bibhra\'to\_ jyoti\'rA\_sA ..
##10.067.11a##  sa\_tyAmA\_shiSha\'M kR^iNutA vayo\_dhai kI\_riM chi\_ddhyava\'tha\_ svebhi\_revai\'H .
##10.067.11c##  pa\_shchA mR^idho\_ apa\' bhavantu\_ vishvA\_stadro\'dasI shR^iNutaM vishvami\_nve ..
##10.067.12a##  indro\' ma\_hnA ma\'ha\_to a\'rNa\_vasya\_ vi mU\_rdhAna\'mabhinadarbu\_dasya\' .
##10.067.12c##  aha\_nnahi\_mari\'NAtsa\_pta sindhU\'nde\_vairdyA\'vApR^ithivI\_ prAva\'taM naH ..
##10.068.01a##  u\_da\_pruto\_ na vayo\_ rakSha\'mANA\_ vAva\'dato a\_bhriya\'syeva\_ ghoShA\'H .
##10.068.01c##  gi\_ri\_bhrajo\_ normayo\_ mada\'nto\_ bR^iha\_spati\'ma\_bhya1\_\'rkA a\'nAvan ..
##10.068.02a##  saM gobhi\'rA~Ngira\_so nakSha\'mANo\_ bhaga\' i\_veda\'rya\_maNa\'M ninAya .
##10.068.02c##  jane\' mi\_tro na dampa\'tI anakti\_ bR^iha\'spate vA\_jayA\_shU.Nri\'vA\_jau ..
##10.068.03a##  sA\_dhva\_ryA a\'ti\_thinI\'riShi\_rA spA\_rhAH su\_varNA\' anava\_dyarU\'pAH .
##10.068.03c##  bR^iha\_spati\_H parva\'tebhyo vi\_tUryA\_ nirgA U\'pe\_ yava\'miva sthi\_vibhya\'H ..
##10.068.04a##  A\_pru\_ShA\_yanmadhu\'na R^i\_tasya\_ yoni\'mavakShi\_panna\_rka u\_lkAmi\'va\_ dyoH .
##10.068.04c##  bR^iha\_spati\'ru\_ddhara\_nnashma\'no\_ gA bhUmyA\' u\_dneva\_ vi tvacha\'M bibheda ..
##10.068.05a##  apa\_ jyoti\'ShA\_ tamo\' a\_ntari\'kShAdu\_dnaH shIpA\'lamiva\_ vAta\' Ajat .
##10.068.05c##  bR^iha\_spati\'ranu\_mR^ishyA\' va\_lasyA\_bhrami\'va\_ vAta\_ A cha\'kra\_ A gAH ..
##10.068.06a##  ya\_dA va\_lasya\_ pIya\'to\_ jasu\_M bhedbR^iha\_spati\'ragni\_tapo\'bhira\_rkaiH .
##10.068.06c##  da\_dbhirna ji\_hvA pari\'viShTa\_mAda\'dA\_virni\_dhI.Nra\'kR^iNodu\_sriyA\'NAm ..
##10.068.07a##  bR^iha\_spati\_rama\'ta\_ hi tyadA\'sA\_M nAma\' sva\_rINA\_M sada\'ne\_ guhA\_ yat .
##10.068.07c##  A\_NDeva\' bhi\_ttvA sha\'ku\_nasya\_ garbha\_mudu\_sriyA\_H parva\'tasya\_ tmanA\'jat ..
##10.068.08a##  ashnApi\'naddha\_M madhu\_ parya\'pashya\_nmatsya\_M na dI\_na u\_dani\' kShi\_yanta\'m .
##10.068.08c##  niShTajja\'bhAra chama\_saM na vR^i\_kShAdbR^iha\_spati\'rvira\_veNA\' vi\_kR^itya\' ..
##10.068.09a##  soShAma\'vinda\_tsa sva1\_\'H so a\_gniM so a\_rkeNa\_ vi ba\'bAdhe\_ tamA\'Msi .
##10.068.09c##  bR^iha\_spati\_rgova\'puSho va\_lasya\_ nirma\_jjAna\_M na parva\'No jabhAra ..
##10.068.10a##  hi\_meva\' pa\_rNA mu\'Shi\_tA vanA\'ni\_ bR^iha\_spati\'nAkR^ipayadva\_lo gAH .
##10.068.10c##  a\_nA\_nu\_kR^i\_tyama\'pu\_nashcha\'kAra\_ yAtsUryA\_mAsA\' mi\_tha u\_chcharA\'taH ..
##10.068.11a##  a\_bhi shyA\_vaM na kR^isha\'nebhi\_rashva\_M nakSha\'trebhiH pi\_taro\_ dyAma\'piMshan .
##10.068.11c##  rAtryA\_M tamo\_ ada\'dhu\_rjyoti\_raha\_nbR^iha\_spati\'rbhi\_nadadri\'M vi\_dadgAH ..
##10.068.12a##  i\_dama\'karma\_ namo\' abhri\_yAya\_ yaH pU\_rvIranvA\_nona\'vIti .
##10.068.12c##  bR^iha\_spati\_H sa hi gobhi\_H so ashvai\_H sa vI\_rebhi\_H sa nR^ibhi\'rno\_ vayo\' dhAt ..
##10.069.01a##  bha\_drA a\_gnerva\'dhrya\_shvasya\' sa\_MdR^isho\' vA\_mI praNI\'tiH su\_raNA\_ upe\'tayaH .
##10.069.01c##  yadI\'M sumi\_trA visho\_ agra\' i\_ndhate\' ghR^i\_tenAhu\'to jarate\_ davi\'dyutat ..
##10.069.02a##  ghR^i\_tama\_gnerva\'dhrya\_shvasya\_ vardha\'naM ghR^i\_tamanna\'M ghR^i\_tamva\'sya\_ meda\'nam .
##10.069.02c##  ghR^i\_tenAhu\'ta urvi\_yA vi pa\'prathe\_ sUrya\' iva rochate sa\_rpirA\'sutiH ..
##10.069.03a##  yatte\_ manu\_ryadanI\'kaM sumi\_traH sa\'mI\_dhe a\'gne\_ tadi\_daM navI\'yaH .
##10.069.03c##  sa re\_vachCho\'cha\_ sa giro\' juShasva\_ sa vAja\'M darShi\_ sa i\_ha shravo\' dhAH ..
##10.069.04a##  yaM tvA\_ pUrva\'mILi\_to va\'dhrya\_shvaH sa\'mI\_dhe a\'gne\_ sa i\_daM ju\'Shasva .
##10.069.04c##  sa na\'H sti\_pA u\_ta bha\'vA tanU\_pA dA\_traM ra\'kShasva\_ yadi\_daM te\' a\_sme ..
##10.069.05a##  bhavA\' dyu\_mnI vA\'dhryashvo\_ta go\_pA mA tvA\' tArIda\_bhimA\'ti\_rjanA\'nAm .
##10.069.05c##  shUra\' iva dhR^i\_ShNushchyava\'naH sumi\_traH pra nu vo\'cha\_M vAdhrya\'shvasya\_ nAma\' ..
##10.069.06a##  sama\_jryA\' parva\_tyA\_3\_\' vasU\'ni\_ dAsA\' vR^i\_trANyAryA\' jigetha .
##10.069.06c##  shUra\' iva dhR^i\_ShNushchyava\'no\_ janA\'nA\_M tvama\'gne pR^itanA\_yU.Nra\_bhi ShyA\'H ..
##10.069.07a##  dI\_rghata\'nturbR^i\_hadu\'kShA\_yama\_gniH sa\_hasra\'starIH sha\_tanI\'tha\_ R^ibhvA\' .
##10.069.07c##  dyu\_mAndyu\_matsu\_ nR^ibhi\'rmR^i\_jyamA\'naH sumi\_treShu\' dIdayo deva\_yatsu\' ..
##10.069.08a##  tve dhe\_nuH su\_dughA\' jAtavedo.asa\_shchate\'va sama\_nA sa\'ba\_rdhuk .
##10.069.08c##  tvaM nR^ibhi\_rdakShi\'NAvadbhiragne sumi\_trebhi\'ridhyase deva\_yadbhi\'H ..
##10.069.09a##  de\_vAshchi\'tte a\_mR^itA\' jAtavedo mahi\_mAna\'M vAdhryashva\_ pra vo\'chan .
##10.069.09c##  yatsa\_mpR^ichCha\_M mAnu\'ShI\_rvisha\_ Aya\_ntvaM nR^ibhi\'rajaya\_stvAvR^i\'dhebhiH ..
##10.069.10a##  pi\_teva\' pu\_trama\'bibharu\_pasthe\_ tvAma\'gne vadhrya\_shvaH sa\'pa\_ryan .
##10.069.10c##  ju\_ShA\_No a\'sya sa\_midha\'M yaviShTho\_ta pUrvA\'.N avano\_rvrAdha\'tashchit ..
##10.069.11a##  shashva\'da\_gnirva\'dhrya\_shvasya\_ shatrU\_nnR^ibhi\'rjigAya su\_taso\'mavadbhiH .
##10.069.11c##  sama\'naM chidadahashchitrabhA\_no.ava\_ vrAdha\'ntamabhinadvR^i\_dhashchi\'t ..
##10.069.12a##  a\_yama\_gnirva\'dhrya\_shvasya\' vR^itra\_hA sa\'na\_kAtpreddho\_ nama\'sopavA\_kya\'H .
##10.069.12c##  sa no\_ ajA\'mI.Nru\_ta vA\_ vijA\'mIna\_bhi ti\'ShTha\_ shardha\'to vAdhryashva ..
##10.070.01a##  i\_mAM me\' agne sa\_midha\'M juShasve\_Laspa\_de prati\' haryA ghR^i\_tAchI\'m .
##10.070.01c##  varShma\'npR^ithi\_vyAH su\'dina\_tve ahnA\'mU\_rdhvo bha\'va sukrato devaya\_jyA ..
##10.070.02a##  A de\_vAnA\'magra\_yAve\_ha yA\'tu\_ narA\_shaMso\' vi\_shvarU\'pebhi\_rashvai\'H .
##10.070.02c##  R^i\_tasya\' pa\_thA nama\'sA mi\_yedho\' de\_vebhyo\' de\_vata\'maH suShUdat ..
##10.070.03a##  sha\_shva\_tta\_mamI\'Late dU\_tyA\'ya ha\_viShma\'nto manu\_ShyA\'so a\_gnim .
##10.070.03c##  vahi\'ShThai\_rashvai\'H su\_vR^itA\_ rathe\_nA de\_vAnva\'kShi\_ ni Sha\'de\_ha hotA\' ..
##10.070.04a##  vi pra\'thatAM de\_vaju\'ShTaM tira\_shchA dI\_rghaM drA\_ghmA su\'ra\_bhi bhU\'tva\_sme .
##10.070.04c##  ahe\'LatA\_ mana\'sA deva barhi\_rindra\'jyeShThA.N usha\_to ya\'kShi de\_vAn ..
##10.070.05a##  di\_vo vA\_ sAnu\' spR^i\_shatA\_ varI\'yaH pR^ithi\_vyA vA\_ mAtra\'yA\_ vi shra\'yadhvam .
##10.070.05c##  u\_sha\_tIrdvA\'ro mahi\_nA ma\_hadbhi\'rde\_vaM ratha\'M ratha\_yurdhA\'rayadhvam ..
##10.070.06a##  de\_vI di\_vo du\'hi\_tarA\' sushi\_lpe u\_ShAsA\_naktA\' sadatA\_M ni yonau\' .
##10.070.06c##  A vA\'M de\_vAsa\' ushatI u\_shanta\' u\_rau sI\'dantu subhage u\_pasthe\' ..
##10.070.07a##  U\_rdhvo grAvA\' bR^i\_hada\_gniH sami\'ddhaH pri\_yA dhAmA\_nyadi\'teru\_pasthe\' .
##10.070.07c##  pu\_rohi\'tAvR^itvijA ya\_j~ne a\_sminvi\_duShTa\'rA\_ dravi\'Na\_mA ya\'jethAm ..
##10.070.08a##  tisro\' devIrba\_rhiri\_daM varI\'ya\_ A sI\'data chakR^i\_mA va\'H syo\_nam .
##10.070.08c##  ma\_nu\_Shvadya\_j~naM sudhi\'tA ha\_vIMShILA\' de\_vI ghR^i\_tapa\'dI juShanta ..
##10.070.09a##  deva\' tvaShTa\_ryaddha\' chAru\_tvamAna\_Dyada~Ngi\'rasA\_mabha\'vaH sachA\_bhUH .
##10.070.09c##  sa de\_vAnA\_M pAtha\_ upa\_ pra vi\_dvA.N u\_shanya\'kShi draviNodaH su\_ratna\'H ..
##10.070.10a##  vana\'spate rasha\_nayA\' ni\_yUyA\' de\_vAnA\_M pAtha\_ upa\' vakShi vi\_dvAn .
##10.070.10c##  svadA\'ti de\_vaH kR^i\_Nava\'ddha\_vIMShyava\'tA\_M dyAvA\'pR^ithi\_vI hava\'M me ..
##10.070.11a##  Agne\' vaha\_ varu\'Nami\_ShTaye\' na\_ indra\'M di\_vo ma\_ruto\' a\_ntari\'kShAt .
##10.070.11c##  sIda\'ntu ba\_rhirvishva\_ A yaja\'trA\_H svAhA\' de\_vA a\_mR^itA\' mAdayantAm ..
##10.071.01a##  bR^iha\'spate pratha\_maM vA\_cho agra\_M yatpraira\'ta nAma\_dheya\_M dadhA\'nAH .
##10.071.01c##  yade\'ShA\_M shreShTha\_M yada\'ri\_pramAsI\'tpre\_NA tade\'ShA\_M nihi\'ta\_M guhA\_viH ..
##10.071.02a##  saktu\'miva\_ tita\'+unA pu\_nanto\_ yatra\_ dhIrA\_ mana\'sA\_ vAcha\_makra\'ta .
##10.071.02c##  atrA\_ sakhA\'yaH sa\_khyAni\' jAnate bha\_draiShA\'M la\_kShmIrnihi\_tAdhi\' vA\_chi ..
##10.071.03a##  ya\_j~nena\' vA\_chaH pa\'da\_vIya\'mAya\_ntAmanva\'vinda\_nnR^iShi\'Shu\_ pravi\'ShTAm .
##10.071.03c##  tAmA\_bhR^ityA\_ vya\'dadhuH puru\_trA tAM sa\_pta re\_bhA a\_bhi saM na\'vante ..
##10.071.04a##  u\_ta tva\_H pashya\_nna da\'darsha\_ vAcha\'mu\_ta tva\'H shR^i\_Nvanna shR^i\'NotyenAm .
##10.071.04c##  u\_to tva\'smai ta\_nvaM1\_\' vi sa\'sre jA\_yeva\_ patya\' usha\_tI su\_vAsA\'H ..
##10.071.05a##  u\_ta tva\'M sa\_khye sthi\_rapI\'tamAhu\_rnaina\'M hinva\_ntyapi\_ vAji\'neShu .
##10.071.05c##  adhe\'nvA charati mA\_yayai\_Sha vAcha\'M shushru\_vA.N a\'pha\_lAma\'pu\_ShpAm ..
##10.071.06a##  yasti\_tyAja\' sachi\_vida\_M sakhA\'ya\_M na tasya\' vA\_chyapi\' bhA\_go a\'sti .
##10.071.06c##  yadI\'M shR^i\_Notyala\'kaM shR^iNoti na\_hi pra\_veda\' sukR^i\_tasya\_ panthA\'m ..
##10.071.07a##  a\_kSha\_Nvanta\_H karNa\'vanta\_H sakhA\'yo manoja\_veShvasa\'mA babhUvuH .
##10.071.07c##  A\_da\_ghnAsa\' upaka\_kShAsa\' u tve hra\_dA i\'va\_ snAtvA\' u tve dadR^ishre ..
##10.071.08a##  hR^i\_dA ta\_ShTeShu\_ mana\'so ja\_veShu\_ yadbrA\'hma\_NAH sa\_Myaja\'nte\_ sakhA\'yaH .
##10.071.08c##  atrAha\' tva\_M vi ja\'hurve\_dyAbhi\_roha\'brahmANo\_ vi cha\'rantyu tve ..
##10.071.09a##  i\_me ye nArvA~Nna pa\_rashchara\'nti\_ na brA\'hma\_NAso\_ na su\_teka\'rAsaH .
##10.071.09c##  ta e\_te vAcha\'mabhi\_padya\' pA\_payA\' si\_rIstantra\'M tanvate\_ apra\'jaj~nayaH ..
##10.071.10a##  sarve\' nandanti ya\_shasAga\'tena sabhAsA\_hena\_ sakhyA\_ sakhA\'yaH .
##10.071.10c##  ki\_lbi\_Sha\_spR^itpi\'tu\_ShaNi\_rhye\'ShA\_mara\'M hi\_to bhava\'ti\_ vAji\'nAya ..
##10.071.11a##  R^i\_chAM tva\_H poSha\'mAste pupu\_ShvAngA\'ya\_traM tvo\' gAyati\_ shakva\'rIShu .
##10.071.11c##  bra\_hmA tvo\_ vada\'ti jAtavi\_dyAM ya\_j~nasya\_ mAtrA\_M vi mi\'mIta u tvaH ..
##10.072.01a##  de\_vAnA\_M nu va\_yaM jAnA\_ pra vo\'chAma vipa\_nyayA\' .
##10.072.01c##  u\_ktheShu\' sha\_syamA\'neShu\_ yaH pashyA\_dutta\'re yu\_ge ..
##10.072.02a##  brahma\'Na\_spati\'re\_tA saM ka\_rmAra\' ivAdhamat .
##10.072.02c##  de\_vAnA\'M pU\_rvye yu\_ge.asa\'ta\_H sada\'jAyata ..
##10.072.03a##  de\_vAnA\'M yu\_ge pra\'tha\_me.asa\'ta\_H sada\'jAyata .
##10.072.03c##  tadAshA\_ anva\'jAyanta\_ tadu\'ttA\_napa\'da\_spari\' ..
##10.072.04a##  bhUrja\'j~na uttA\_napa\'do bhu\_va AshA\' ajAyanta .
##10.072.04c##  adi\'te\_rdakSho\' ajAyata\_ dakShA\_dvadi\'ti\_H pari\' ..
##10.072.05a##  adi\'ti\_rhyaja\'niShTa\_ dakSha\_ yA du\'hi\_tA tava\' .
##10.072.05c##  tAM de\_vA anva\'jAyanta bha\_drA a\_mR^ita\'bandhavaH ..
##10.072.06a##  yadde\'vA a\_daH sa\'li\_le susa\'MrabdhA\_ ati\'ShThata .
##10.072.06c##  atrA\' vo\_ nR^itya\'tAmiva tI\_vro re\_NurapA\'yata ..
##10.072.07a##  yadde\'vA\_ yata\'yo yathA\_ bhuva\'nA\_nyapi\'nvata .
##10.072.07c##  atrA\' samu\_dra A gU\_LhamA sUrya\'majabhartana ..
##10.072.08a##  a\_ShTau pu\_trAso\_ adi\'te\_rye jA\_tAsta\_nva1\_\'spari\' .
##10.072.08c##  de\_vA.N upa\_ praitsa\_ptabhi\_H parA\' mArtA\_NDamA\'syat ..
##10.072.09a##  sa\_ptabhi\'H pu\_trairadi\'ti\_rupa\_ praitpU\_rvyaM yu\_gam .
##10.072.09c##  pra\_jAyai\' mR^i\_tyave\' tva\_tpuna\'rmArtA\_NDamAbha\'rat ..
##10.073.01a##  jani\'ShThA u\_graH saha\'se tu\_rAya\' ma\_ndra oji\'ShTho bahu\_lAbhi\'mAnaH .
##10.073.01c##  ava\'rdha\_nnindra\'M ma\_ruta\'shchi\_datra\' mA\_tA yadvI\_raM da\_dhana\_ddhani\'ShThA ..
##10.073.02a##  dru\_ho niSha\'ttA pR^isha\_nI chi\_devai\'H pu\_rU shaMse\'na vAvR^idhu\_ShTa indra\'m .
##10.073.02c##  a\_bhIvR^i\'teva\_ tA ma\'hApa\_dena\' dhvA\_ntAtpra\'pi\_tvAduda\'ranta\_ garbhA\'H ..
##10.073.03a##  R^i\_ShvA te\_ pAdA\_ pra yajjigA\_syava\'rdha\_nvAjA\' u\_ta ye chi\_datra\' .
##10.073.03c##  tvami\'ndra sAlAvR^i\_kAnsa\_hasra\'mA\_sanda\'dhiShe a\_shvinA va\'vR^ityAH ..
##10.073.04a##  sa\_ma\_nA tUrNi\_rupa\' yAsi ya\_j~namA nAsa\'tyA sa\_khyAya\' vakShi .
##10.073.04c##  va\_sAvyA\'mindra dhArayaH sa\_hasrA\_shvinA\' shUra dadaturma\_ghAni\' ..
##10.073.05a##  manda\'mAna R^i\_tAdadhi\' pra\_jAyai\_ sakhi\'bhi\_rindra\' iShi\_rebhi\_rartha\'m .
##10.073.05c##  Abhi\_rhi mA\_yA upa\_ dasyu\_mAgA\_nmiha\_H pra ta\_mrA a\'vapa\_ttamA\'Msi ..
##10.073.06a##  sanA\'mAnA chiddhvasayo\_ nya\'smA\_ avA\'ha\_nnindra\' u\_Shaso\_ yathAna\'H .
##10.073.06c##  R^i\_Shvaira\'gachCha\_H sakhi\'bhi\_rnikA\'maiH sA\_kaM pra\'ti\_ShThA hR^idyA\' jaghantha ..
##10.073.07a##  tvaM ja\'ghantha\_ namu\'chiM makha\_syuM dAsa\'M kR^iNvA\_na R^iSha\'ye\_ vimA\'yam .
##10.073.07c##  tvaM cha\'kartha\_ mana\'ve syo\_nAnpa\_tho de\'va\_trA~nja\'seva\_ yAnA\'n ..
##10.073.08a##  tvame\_tAni\' papriShe\_ vi nAmeshA\'na indra dadhiShe\_ gabha\'stau .
##10.073.08c##  anu\' tvA de\_vAH shava\'sA madantyu\_pari\'budhnAnva\_nina\'shchakartha ..
##10.073.09a##  cha\_kraM yada\'syA\_psvA niSha\'ttamu\_to tada\'smai\_ madhvichcha\'chChadyAt .
##10.073.09c##  pR^i\_thi\_vyAmati\'Shita\_M yadUdha\_H payo\_ goShvada\'dhA\_ oSha\'dhIShu ..
##10.073.10a##  ashvA\'diyA\_yeti\_ yadvada\_ntyoja\'so jA\_tamu\_ta ma\'nya enam .
##10.073.10c##  ma\_nyori\'yAya ha\_rmyeShu\' tasthau\_ yata\'H praja\_j~na indro\' asya veda ..
##10.073.11a##  vaya\'H supa\_rNA upa\' sedu\_rindra\'M pri\_yame\'dhA\_ R^iSha\'yo\_ nAdha\'mAnAH .
##10.073.11c##  apa\' dhvA\_ntamU\'rNu\_hi pU\_rdhi chakShu\'rmumu\_gdhya1\_\'smAnni\_dhaye\'va ba\_ddhAn ..
##10.074.01a##  vasU\'nAM vA charkR^iSha\_ iya\'kShandhi\_yA vA\' ya\_j~nairvA\_ roda\'syoH .
##10.074.01c##  arva\'nto vA\_ ye ra\'yi\_manta\'H sA\_tau va\_nuM vA\_ ye su\_shruNa\'M su\_shruto\_ dhuH ..
##10.074.02a##  hava\' eShA\_masu\'ro nakShata\_ dyAM shra\'vasya\_tA mana\'sA niMsata\_ kShAm .
##10.074.02c##  chakShA\'NA\_ yatra\' suvi\_tAya\' de\_vA dyaurna vAre\'bhiH kR^i\_Nava\'nta\_ svaiH ..
##10.074.03a##  i\_yame\'ShAma\_mR^itA\'nA\_M gIH sa\_rvatA\'tA\_ ye kR^i\_paNa\'nta\_ ratna\'m .
##10.074.03c##  dhiya\'M cha ya\_j~naM cha\_ sAdha\'nta\_ste no\' dhAntu vasa\_vya1\_\'masA\'mi ..
##10.074.04a##  A tatta\' indrA\_yava\'H panantA\_bhi ya U\_rvaM goma\'nta\_M titR^i\'tsAn .
##10.074.04c##  sa\_kR^i\_tsvaM1\_\' ye pu\'rupu\_trAM ma\_hIM sa\_hasra\'dhArAM bR^iha\_tIM dudu\'kShan ..
##10.074.05a##  shachI\'va\_ indra\_mava\'se kR^iNudhva\_manA\'nataM da\_maya\'ntaM pR^ita\_nyUn .
##10.074.05c##  R^i\_bhu\_kShaNa\'M ma\_ghavA\'naM suvR^i\_ktiM bhartA\_ yo vajra\_M narya\'M puru\_kShuH ..
##10.074.06a##  yadvA\_vAna\' puru\_tama\'M purA\_ShALA vR^i\'tra\_hendro\_ nAmA\'nyaprAH .
##10.074.06c##  ache\'ti prA\_saha\_spati\_stuvi\'ShmA\_nyadI\'mu\_shmasi\_ karta\'ve\_ kara\_ttat ..
##10.075.01a##  pra su va\' Apo mahi\_mAna\'mutta\_maM kA\_rurvo\'chAti\_ sada\'ne vi\_vasva\'taH .
##10.075.01c##  pra sa\_ptasa\'pta tre\_dhA hi cha\'kra\_muH pra sR^itva\'rINA\_mati\_ sindhu\_roja\'sA ..
##10.075.02a##  pra te\'.arada\_dvaru\'No\_ yAta\'ve pa\_thaH sindho\_ yadvAjA\'.N a\_bhyadra\'va\_stvam .
##10.075.02c##  bhUmyA\_ adhi\' pra\_vatA\' yAsi\_ sAnu\'nA\_ yade\'ShA\_magra\_M jaga\'tAmira\_jyasi\' ..
##10.075.03a##  di\_vi sva\_no ya\'tate\_ bhUmyo\_parya\'na\_ntaM shuShma\_mudi\'yarti bhA\_nunA\' .
##10.075.03c##  a\_bhrAdi\'va\_ pra sta\'nayanti vR^i\_ShTaya\_H sindhu\_ryadeti\' vR^iSha\_bho na roru\'vat ..
##10.075.04a##  a\_bhi tvA\' sindho\_ shishu\_minna mA\_taro\' vA\_shrA a\'rShanti\_ paya\'seva dhe\_nava\'H .
##10.075.04c##  rAje\'va\_ yudhvA\' nayasi\_ tvamitsichau\_ yadA\'sA\_magra\'M pra\_vatA\_mina\'kShasi ..
##10.075.05a##  i\_maM me\' ga~Nge yamune sarasvati\_ shutu\'dri\_ stoma\'M sachatA\_ paru\_ShNyA .
##10.075.05c##  a\_si\_knyA ma\'rudvR^idhe vi\_tasta\_yArjI\'kIye shR^iNu\_hyA su\_Shoma\'yA ..
##10.075.06a##  tR^i\_ShTAma\'yA pratha\_maM yAta\'ve sa\_jUH su\_sartvA\' ra\_sayA\' shve\_tyA tyA .
##10.075.06c##  tvaM si\'ndho\_ kubha\'yA goma\_tIM krumu\'M meha\_tnvA sa\_ratha\_M yAbhi\_rIya\'se ..
##10.075.07a##  R^ijI\_tyenI\_ rusha\'tI mahi\_tvA pari\_ jrayA\'Msi bharate\_ rajA\'Msi .
##10.075.07c##  ada\'bdhA\_ sindhu\'ra\_pasA\'ma\_pasta\_mAshvA\_ na chi\_trA vapu\'ShIva darsha\_tA ..
##10.075.08a##  svashvA\_ sindhu\'H su\_rathA\' su\_vAsA\' hira\_NyayI\_ sukR^i\'tA vA\_jinI\'vatI .
##10.075.08c##  UrNA\'vatI yuva\_tiH sI\_lamA\'vatyu\_tAdhi\' vaste su\_bhagA\' madhu\_vR^idha\'m ..
##10.075.09a##  su\_khaM ratha\'M yuyuje\_ sindhu\'ra\_shvina\_M tena\_ vAja\'M saniShada\_sminnA\_jau .
##10.075.09c##  ma\_hAnhya\'sya mahi\_mA pa\'na\_syate.ada\'bdhasya\_ svaya\'shaso vira\_pshina\'H ..
##10.076.01a##  A va\' R^i~njasa U\_rjAM vyu\'ShTi\_Shvindra\'M ma\_ruto\_ roda\'sI anaktana .
##10.076.01c##  u\_bhe yathA\' no\_ aha\'nI sachA\_bhuvA\_ sada\'Hsado variva\_syAta\' u\_dbhidA\' ..
##10.076.02a##  tadu\_ shreShTha\_M sava\'naM sunota\_nAtyo\_ na hasta\'yato\_ adri\'H so\_tari\' .
##10.076.02c##  vi\_daddhya1\_\'ryo a\_bhibhU\'ti\_ pauMsya\'M ma\_ho rA\_ye chi\'ttarute\_ yadarva\'taH ..
##10.076.03a##  tadiddhya\'sya\_ sava\'naM vi\_vera\_po yathA\' pu\_rA mana\'ve gA\_tumashre\'t .
##10.076.03c##  go/a\'rNasi tvA\_ShTre ashva\'nirNiji\_ prema\'dhva\_reShva\'dhva\_rA.N a\'shishrayuH ..
##10.076.04a##  apa\' hata ra\_kShaso\' bha~Ngu\_rAva\'ta skabhA\_yata\_ nirR^i\'ti\_M sedha\_tAma\'tim .
##10.076.04c##  A no\' ra\_yiM sarva\'vIraM sunotana devA\_vya\'M bharata\_ shloka\'madrayaH ..
##10.076.05a##  di\_vashchi\_dA vo.ama\'vattarebhyo vi\_bhvanA\' chidA\_shva\'pastarebhyaH .
##10.076.05c##  vA\_yoshchi\_dA soma\'rabhastarebhyo\_.agneshchi\'darcha pitu\_kR^itta\'rebhyaH ..
##10.076.06a##  bhu\_rantu\' no ya\_shasa\_H sotvandha\'so\_ grAvA\'No vA\_chA di\_vitA\' di\_vitma\'tA .
##10.076.06c##  naro\_ yatra\' duha\_te kAmya\_M madhvA\'gho\_Shaya\'nto a\_bhito\' mitha\_stura\'H ..
##10.076.07a##  su\_nvanti\_ soma\'M rathi\_rAso\_ adra\'yo\_ nira\'sya\_ rasa\'M ga\_viSho\' duhanti\_ te .
##10.076.07c##  du\_hantyUdha\'rupa\_secha\'nAya\_ kaM naro\' ha\_vyA na ma\'rjayanta A\_sabhi\'H ..
##10.076.08a##  e\_te na\'ra\_H svapa\'so abhUtana\_ ya indrA\'ya sunu\_tha soma\'madrayaH .
##10.076.08c##  vA\_maMvA\'maM vo di\_vyAya\_ dhAmne\_ vasu\'vasu va\_H pArthi\'vAya sunva\_te ..
##10.077.01a##  a\_bhra\_pruSho\_ na vA\_chA pru\'ShA\_ vasu\' ha\_viShma\'nto\_ na ya\_j~nA vi\'jA\_nuSha\'H .
##10.077.01c##  su\_mAru\'ta\_M na bra\_hmANa\'ma\_rhase\' ga\_Nama\'stoShyeShA\_M na sho\_bhase\' ..
##10.077.02a##  shri\_ye maryA\'so a\_~njI.Nra\'kR^iNvata su\_mAru\'ta\_M na pU\_rvIrati\_ kShapa\'H .
##10.077.02c##  di\_vaspu\_trAsa\_ etA\_ na ye\'tira Adi\_tyAsa\_ste a\_krA na vA\'vR^idhuH ..
##10.077.03a##  pra ye di\_vaH pR^i\'thi\_vyA na ba\_rhaNA\_ tmanA\' riri\_chre a\_bhrAnna sUrya\'H .
##10.077.03c##  pAja\'svanto\_ na vI\_rAH pa\'na\_syavo\' ri\_shAda\'so\_ na maryA\' a\_bhidya\'vaH ..
##10.077.04a##  yu\_ShmAka\'M bu\_dhne a\_pAM na yAma\'ni vithu\_ryati\_ na ma\_hI shra\'tha\_ryati\' .
##10.077.04c##  vi\_shvapsu\'rya\_j~no a\_rvAga\_yaM su va\_H praya\'svanto\_ na sa\_trAcha\_ A ga\'ta ..
##10.077.05a##  yU\_yaM dhU\_rShu pra\_yujo\_ na ra\_shmibhi\_rjyoti\'Shmanto\_ na bhA\_sA vyu\'ShTiShu .
##10.077.05c##  shye\_nAso\_ na svaya\'shaso ri\_shAda\'saH pra\_vAso\_ na prasi\'tAsaH pari\_pruSha\'H ..
##10.077.06a##  pra yadvaha\'dhve marutaH parA\_kAdyU\_yaM ma\_haH sa\_Mvara\'Nasya\_ vasva\'H .
##10.077.06c##  vi\_dA\_nAso\' vasavo\_ rAdhya\'syA\_rAchchi\_ddveSha\'H sanu\_taryu\'yota ..
##10.077.07a##  ya u\_dR^ichi\' ya\_j~ne a\'dhvare\_ShThA ma\_rudbhyo\_ na mAnu\'Sho\_ dadA\'shat .
##10.077.07c##  re\_vatsa vayo\' dadhate su\_vIra\_M sa de\_vAnA\_mapi\' gopI\_the a\'stu ..
##10.077.08a##  te hi ya\_j~neShu\' ya\_j~niyA\'sa\_ UmA\' Adi\_tyena\_ nAmnA\_ shambha\'viShThAH .
##10.077.08c##  te no\'.avantu ratha\_tUrma\'nI\_ShAM ma\_hashcha\_ yAma\'nnadhva\_re cha\'kA\_nAH ..
##10.078.01a##  viprA\'so\_ na manma\'bhiH svA\_dhyo\' devA\_vyo\_3\_\' na ya\_j~naiH svapna\'saH .
##10.078.01c##  rAjA\'no\_ na chi\_trAH su\'sa\_MdR^isha\'H kShitI\_nAM na maryA\' are\_pasa\'H ..
##10.078.02a##  a\_gnirna ye bhrAja\'sA ru\_kmava\'kShaso\_ vAtA\'so\_ na sva\_yuja\'H sa\_dya/U\'tayaH .
##10.078.02c##  pra\_j~nA\_tAro\_ na jyeShThA\'H sunI\_taya\'H su\_sharmA\'No\_ na somA\' R^i\_taM ya\_te ..
##10.078.03a##  vAtA\'so\_ na ye dhuna\'yo jiga\_tnavo\'.agnI\_nAM na ji\_hvA vi\'ro\_kiNa\'H .
##10.078.03c##  varma\'Nvanto\_ na yo\_dhAH shimI\'vantaH pitR^I\_NAM na shaMsA\'H surA\_taya\'H ..
##10.078.04a##  rathA\'nA\_M na ye\_3\_\'.arAH sanA\'bhayo jigI\_vAMso\_ na shUrA\' a\_bhidya\'vaH .
##10.078.04c##  va\_re\_yavo\_ na maryA\' ghR^ita\_pruSho\'.abhisva\_rtAro\' a\_rkaM na su\_ShTubha\'H ..
##10.078.05a##  ashvA\'so\_ na ye jyeShThA\'sa A\_shavo\' didhi\_Shavo\_ na ra\_thya\'H su\_dAna\'vaH .
##10.078.05c##  Apo\_ na ni\_mnairu\_dabhi\'rjiga\_tnavo\' vi\_shvarU\'pA\_ a~Ngi\'raso\_ na sAma\'bhiH ..
##10.078.06a##  grAvA\'No\_ na sU\_raya\_H sindhu\'mAtara Adardi\_rAso\_ adra\'yo\_ na vi\_shvahA\' .
##10.078.06c##  shi\_shUlA\_ na krI\_Laya\'H sumA\_taro\' mahAgrA\_mo na yAma\'nnu\_ta tvi\_ShA ..
##10.078.07a##  u\_ShasA\_M na ke\_tavo\'.adhvara\_shriya\'H shubha\_Myavo\_ nA~njibhi\_rvya\'shvitan .
##10.078.07c##  sindha\'vo\_ na ya\_yiyo\_ bhrAja\'dR^iShTayaH parA\_vato\_ na yoja\'nAni mamire ..
##10.078.08a##  su\_bhA\_gAnno\' devAH kR^iNutA su\_ratnA\'na\_smAnsto\_tR^Inma\'ruto vAvR^idhA\_nAH .
##10.078.08c##  adhi\' sto\_trasya\' sa\_khyasya\' gAta sa\_nAddhi vo\' ratna\_dheyA\'ni\_ santi\' ..
##10.079.01a##  apa\'shyamasya maha\_to ma\'hi\_tvamama\'rtyasya\_ martyA\'su vi\_kShu .
##10.079.01c##  nAnA\_ hanU\_ vibhR^i\'te\_ saM bha\'rete\_ asi\'nvatI\_ bapsa\'tI\_ bhUrya\'ttaH ..
##10.079.02a##  guhA\_ shiro\_ nihi\'ta\_mR^idha\'ga\_kShI asi\'nvannatti ji\_hvayA\_ vanA\'ni .
##10.079.02c##  atrA\'Nyasmai pa\_DbhiH saM bha\'rantyuttA\_naha\'stA\_ nama\_sAdhi\' vi\_kShu ..
##10.079.03a##  pra mA\_tuH pra\'ta\_raM guhya\'mi\_chChanku\'mA\_ro na vI\_rudha\'H sarpadu\_rvIH .
##10.079.03c##  sa\_saM na pa\_kvama\'vidachChu\_chanta\'M riri\_hvAMsa\'M ri\_pa u\_pasthe\' a\_ntaH ..
##10.079.04a##  tadvA\'mR^i\_taM ro\'dasI\_ pra bra\'vImi\_ jAya\'mAno mA\_tarA\_ garbho\' atti .
##10.079.04c##  nAhaM de\_vasya\_ martya\'shchiketA\_gnira\_~Nga viche\'tA\_H sa prache\'tAH ..
##10.079.05a##  yo a\'smA\_ anna\'M tR^i\_ShvA\_3\_\'dadhA\_tyAjyai\'rghR^i\_tairju\_hoti\_ puShya\'ti .
##10.079.05c##  tasmai\' sa\_hasra\'ma\_kShabhi\_rvi cha\_kShe.agne\' vi\_shvata\'H pra\_tya~N~Na\'si\_ tvam ..
##10.079.06a##  kiM de\_veShu\_ tyaja\_ ena\'shchaka\_rthAgne\' pR^i\_chChAmi\_ nu tvAmavi\'dvAn .
##10.079.06c##  akrI\'La\_nkrILa\_nhari\_ratta\'ve\_.adanvi pa\'rva\_shashcha\'karta\_ gAmi\'vA\_siH ..
##10.079.07a##  viShU\'cho\_ ashvA\'nyuyuje vane\_jA R^ijI\'tibhI rasha\_nAbhi\'rgR^ibhI\_tAn .
##10.079.07c##  cha\_kSha\_de mi\_tro vasu\'bhi\_H sujA\'ta\_H samA\'nR^idhe\_ parva\'bhirvAvR^idhA\_naH ..
##10.080.01a##  a\_gniH sapti\'M vAjambha\_raM da\'dAtya\_gnirvI\_raM shrutya\'M karmani\_ShThAm .
##10.080.01c##  a\_gnI roda\'sI\_ vi cha\'ratsama\_~njanna\_gnirnArI\'M vI\_raku\'kShi\_M pura\'Mdhim ..
##10.080.02a##  a\_gnerapna\'saH sa\_mida\'stu bha\_drAgnirma\_hI roda\'sI\_ A vi\'vesha .
##10.080.02c##  a\_gnireka\'M chodayatsa\_matsva\_gnirvR^i\_trANi\' dayate pu\_rUNi\' ..
##10.080.03a##  a\_gnirha\_ tyaM jara\'ta\_H karNa\'mAvA\_gnira\_dbhyo nira\'daha\_jjarU\'tham .
##10.080.03c##  a\_gniratri\'M gha\_rma u\'ruShyada\_ntara\_gnirnR^i\_medha\'M pra\_jayA\'sR^ija\_tsam ..
##10.080.04a##  a\_gnirdA\_ddravi\'NaM vI\_rape\'shA a\_gnirR^iShi\_M yaH sa\_hasrA\' sa\_noti\' .
##10.080.04c##  a\_gnirdi\_vi ha\_vyamA ta\'tAnA\_gnerdhAmA\'ni\_ vibhR^i\'tA puru\_trA ..
##10.080.05a##  a\_gnimu\_kthairR^iSha\'yo\_ vi hva\'yante\_.agniM naro\_ yAma\'ni bAdhi\_tAsa\'H .
##10.080.05c##  a\_gniM vayo\' a\_ntari\'kShe\_ pata\'nto\_.agniH sa\_hasrA\_ pari\' yAti\_ gonA\'m ..
##10.080.06a##  a\_gniM visha\' ILate\_ mAnu\'ShI\_ryA a\_gniM manu\'Sho\_ nahu\'Sho\_ vi jA\_tAH .
##10.080.06c##  a\_gnirgAndha\'rvIM pa\_thyA\'mR^i\_tasyA\_gnergavyU\'tirghR^i\_ta A niSha\'ttA ..
##10.080.07a##  a\_gnaye\_ brahma\' R^i\_bhava\'statakShura\_gniM ma\_hAma\'vochAmA suvR^i\_ktim .
##10.080.07c##  agne\_ prAva\' jari\_tAra\'M yavi\_ShThAgne\_ mahi\_ dravi\'Na\_mA ya\'jasva ..
##10.081.01a##  ya i\_mA vishvA\_ bhuva\'nAni\_ juhva\_dR^iShi\_rhotA\_ nyasI\'datpi\_tA na\'H .
##10.081.01c##  sa A\_shiShA\_ dravi\'Nami\_chChamA\'naH prathama\_chChadava\'rA\_.N A vi\'vesha ..
##10.081.02a##  kiM svi\'dAsIdadhi\_ShThAna\'mA\_rambha\'NaM kata\_matsvi\'tka\_thAsI\'t .
##10.081.02c##  yato\_ bhUmi\'M ja\_naya\'nvi\_shvaka\'rmA\_ vi dyAmaurNo\'nmahi\_nA vi\_shvacha\'kShAH ..
##10.081.03a##  vi\_shvata\'shchakShuru\_ta vi\_shvato\'mukho vi\_shvato\'bAhuru\_ta vi\_shvata\'spAt .
##10.081.03c##  saM bA\_hubhyA\_M dhama\'ti\_ saM pata\'trai\_rdyAvA\_bhUmI\' ja\_naya\'nde\_va eka\'H ..
##10.081.04a##  kiM svi\_dvana\_M ka u\_ sa vR^i\_kSha A\'sa\_ yato\_ dyAvA\'pR^ithi\_vI ni\'ShTata\_kShuH .
##10.081.04c##  manI\'ShiNo\_ mana\'sA pR^i\_chChatedu\_ tadyada\_dhyati\'ShTha\_dbhuva\'nAni dhA\_raya\'n ..
##10.081.05a##  yA te\_ dhAmA\'ni para\_mANi\_ yAva\_mA yA ma\'dhya\_mA vi\'shvakarmannu\_temA .
##10.081.05c##  shikShA\_ sakhi\'bhyo ha\_viShi\' svadhAvaH sva\_yaM ya\'jasva ta\_nva\'M vR^idhA\_naH ..
##10.081.06a##  vishva\'karmanha\_viShA\' vAvR^idhA\_naH sva\_yaM ya\'jasva pR^ithi\_vImu\_ta dyAm .
##10.081.06c##  muhya\'ntva\_nye a\_bhito\_ janA\'sa i\_hAsmAka\'M ma\_ghavA\' sU\_rira\'stu ..
##10.081.07a##  vA\_chaspati\'M vi\_shvaka\'rmANamU\_taye\' mano\_juva\_M vAje\' a\_dyA hu\'vema .
##10.081.07c##  sa no\_ vishvA\'ni\_ hava\'nAni joShadvi\_shvasha\'mbhU\_rava\'se sA\_dhuka\'rmA ..
##10.082.01a##  chakShu\'ShaH pi\_tA mana\'sA\_ hi dhIro\' ghR^i\_tame\'ne ajana\_nnanna\'mAne .
##10.082.01c##  ya\_dedantA\_ ada\'dR^ihanta\_ pUrva\_ AdiddyAvA\'pR^ithi\_vI a\'prathetAm ..
##10.082.02a##  vi\_shvaka\'rmA\_ vima\'nA\_ AdvihA\'yA dhA\_tA vi\'dhA\_tA pa\'ra\_mota sa\_MdR^ik .
##10.082.02c##  teShA\'mi\_ShTAni\_ sami\_ShA ma\'danti\_ yatrA\' saptaR^i\_ShInpa\_ra eka\'mA\_huH ..
##10.082.03a##  yo na\'H pi\_tA ja\'ni\_tA yo vi\'dhA\_tA dhAmA\'ni\_ veda\_ bhuva\'nAni\_ vishvA\' .
##10.082.03c##  yo de\_vAnA\'M nAma\_dhA eka\' e\_va taM sa\'mpra\_shnaM bhuva\'nA yantya\_nyA ..
##10.082.04a##  ta Aya\'janta\_ dravi\'Na\_M sama\'smA\_ R^iSha\'ya\_H pUrve\' jari\_tAro\_ na bhU\_nA .
##10.082.04c##  a\_sUrte\_ sUrte\_ raja\'si niSha\_tte ye bhU\_tAni\' sa\_makR^i\'Nvanni\_mAni\' ..
##10.082.05a##  pa\_ro di\_vA pa\_ra e\_nA pR^i\'thi\_vyA pa\_ro de\_vebhi\_rasu\'rai\_ryadasti\' .
##10.082.05c##  kaM svi\_dgarbha\'M pratha\_maM da\'dhra\_ Apo\_ yatra\' de\_vAH sa\_mapa\'shyanta\_ vishve\' ..
##10.082.06a##  tamidgarbha\'M pratha\_maM da\'dhra\_ Apo\_ yatra\' de\_vAH sa\_maga\'chChanta\_ vishve\' .
##10.082.06c##  a\_jasya\_ nAbhA\_vadhyeka\_marpi\'ta\_M yasmi\_nvishvA\'ni\_ bhuva\'nAni ta\_sthuH ..
##10.082.07a##  na taM vi\'dAtha\_ ya i\_mA ja\_jAnA\_nyadyu\_ShmAka\_manta\'raM babhUva .
##10.082.07c##  nI\_hA\_reNa\_ prAvR^i\'tA\_ jalpyA\' chAsu\_tR^ipa\' uktha\_shAsa\'shcharanti ..
##10.083.01a##  yaste\' ma\_nyo.avi\'dhadvajra sAyaka\_ saha\_ oja\'H puShyati\_ vishva\'mAnu\_Shak .
##10.083.01c##  sA\_hyAma\_ dAsa\_mArya\_M tvayA\' yu\_jA saha\'skR^itena\_ saha\'sA\_ saha\'svatA ..
##10.083.02a##  ma\_nyurindro\' ma\_nyure\_vAsa\' de\_vo ma\_nyurhotA\_ varu\'No jA\_tave\'dAH .
##10.083.02c##  ma\_nyuM visha\' ILate\_ mAnu\'ShI\_ryAH pA\_hi no\' manyo\_ tapa\'sA sa\_joShA\'H ..
##10.083.03a##  a\_bhI\'hi manyo ta\_vasa\_stavI\'yA\_ntapa\'sA yu\_jA vi ja\'hi\_ shatrU\'n .
##10.083.03c##  a\_mi\_tra\_hA vR^i\'tra\_hA da\'syu\_hA cha\_ vishvA\_ vasU\_nyA bha\'rA\_ tvaM na\'H ..
##10.083.04a##  tvaM hi ma\'nyo a\_bhibhU\'tyojAH svaya\_mbhUrbhAmo\' abhimAtiShA\_haH .
##10.083.04c##  vi\_shvacha\'rShaNi\_H sahu\'ri\_H sahA\'vAna\_smAsvoja\_H pR^ita\'nAsu dhehi ..
##10.083.05a##  a\_bhA\_gaH sannapa\_ pare\'to asmi\_ tava\_ kratvA\' tavi\_Shasya\' prachetaH .
##10.083.05c##  taM tvA\' manyo akra\_turji\'hILA\_haM svA ta\_nUrba\'la\_deyA\'ya\_ mehi\' ..
##10.083.06a##  a\_yaM te\' a\_smyupa\_ mehya\_rvA~Npra\'tIchI\_naH sa\'hure vishvadhAyaH .
##10.083.06c##  manyo\' vajrinna\_bhi mAmA va\'vR^itsva\_ hanA\'va\_ dasyU\'.Nru\_ta bo\'dhyA\_peH ..
##10.083.07a##  a\_bhi prehi\' dakShiNa\_to bha\'vA\_ me.adhA\' vR^i\_trANi\' ja~NghanAva\_ bhUri\' .
##10.083.07c##  ju\_homi\' te dha\_ruNa\_M madhvo\_ agra\'mu\_bhA u\'pA\_Mshu pra\'tha\_mA pi\'bAva ..
##10.084.01a##  tvayA\' manyo sa\_ratha\'mAru\_janto\_ harSha\'mANAso dhR^iShi\_tA ma\'rutvaH .
##10.084.01c##  ti\_gmeSha\'va\_ Ayu\'dhA sa\_MshishA\'nA a\_bhi pra ya\'ntu\_ naro\' a\_gnirU\'pAH ..
##10.084.02a##  a\_gniri\'va manyo tviShi\_taH sa\'hasva senA\_nIrna\'H sahure hU\_ta e\'dhi .
##10.084.02c##  ha\_tvAya\_ shatrU\_nvi bha\'jasva\_ veda\_ ojo\_ mimA\'no\_ vi mR^idho\' nudasva ..
##10.084.03a##  saha\'sva manyo a\_bhimA\'tima\_sme ru\_janmR^i\_Nanpra\'mR^i\_Nanprehi\_ shatrU\'n .
##10.084.03c##  u\_graM te\_ pAjo\' na\_nvA ru\'rudhre va\_shI vasha\'M nayasa ekaja\_ tvam ..
##10.084.04a##  eko\' bahU\_nAma\'si manyavILi\_to visha\'MvishaM yu\_dhaye\_ saM shi\'shAdhi .
##10.084.04c##  akR^i\'ttaru\_ktvayA\' yu\_jA va\_yaM dyu\_manta\_M ghoSha\'M vija\_yAya\' kR^iNmahe ..
##10.084.05a##  vi\_je\_Sha\_kR^idindra\' ivAnavabra\_vo\_3\_\'.asmAka\'M manyo adhi\_pA bha\'ve\_ha .
##10.084.05c##  pri\_yaM te\_ nAma\' sahure gR^iNImasi vi\_dmA tamutsa\_M yata\' Aba\_bhUtha\' ..
##10.084.06a##  AbhU\'tyA saha\_jA va\'jra sAyaka\_ saho\' bibharShyabhibhUta\_ utta\'ram .
##10.084.06c##  kratvA\' no manyo sa\_ha me\_dye\'dhi mahAdha\_nasya\' puruhUta sa\_MsR^iji\' ..
##10.084.07a##  saMsR^i\'ShTa\_M dhana\'mu\_bhaya\'M sa\_mAkR^i\'tama\_smabhya\'M dattA\_M varu\'Nashcha ma\_nyuH .
##10.084.07c##  bhiya\_M dadhA\'nA\_ hR^ida\'yeShu\_ shatra\'va\_H parA\'jitAso\_ apa\_ ni la\'yantAm ..
##10.085.01a##  sa\_tyenotta\'bhitA\_ bhUmi\_H sUrye\_Notta\'bhitA\_ dyauH .
##10.085.01c##  R^i\_tenA\'di\_tyAsti\'ShThanti di\_vi somo\_ adhi\' shri\_taH ..
##10.085.02a##  some\'nAdi\_tyA ba\_lina\_H some\'na pR^ithi\_vI ma\_hI .
##10.085.02c##  atho\_ nakSha\'trANAme\_ShAmu\_pasthe\_ soma\_ Ahi\'taH ..
##10.085.03a##  soma\'M manyate papi\_vAnyatsa\'mpi\_MShantyoSha\'dhim .
##10.085.03c##  soma\_M yaM bra\_hmANo\' vi\_durna tasyA\'shnAti\_ kashcha\_na ..
##10.085.04a##  A\_chChadvi\'dhAnairgupi\_to bArha\'taiH soma rakShi\_taH .
##10.085.04c##  grAvNA\_michChR^i\_Nvanti\'ShThasi\_ na te\' ashnAti\_ pArthi\'vaH ..
##10.085.05a##  yattvA\' deva pra\_piba\'nti\_ tata\_ A pyA\'yase\_ puna\'H .
##10.085.05c##  vA\_yuH soma\'sya rakShi\_tA samA\'nA\_M mAsa\_ AkR^i\'tiH ..
##10.085.06a##  raibhyA\'sIdanu\_deyI\' nArAsha\_MsI nyocha\'nI .
##10.085.06c##  sU\_ryAyA\' bha\_dramidvAso\_ gAtha\'yaiti\_ pari\'ShkR^itam ..
##10.085.07a##  chitti\'rA upa\_barha\'Na\_M chakShu\'rA a\_bhya~nja\'nam .
##10.085.07c##  dyaurbhUmi\_H kosha\' AsI\_dyadayA\'tsU\_ryA pati\'m ..
##10.085.08a##  stomA\' Asanprati\_dhaya\'H ku\_rIra\_M Chanda\' opa\_shaH .
##10.085.08c##  sU\_ryAyA\' a\_shvinA\' va\_rAgnirA\'sItpuroga\_vaH ..
##10.085.09a##  somo\' vadhU\_yura\'bhavada\_shvinA\'stAmu\_bhA va\_rA .
##10.085.09c##  sU\_ryAM yatpatye\_ shaMsa\'ntI\_M mana\'sA savi\_tAda\'dAt ..
##10.085.10a##  mano\' asyA\_ ana\' AsI\_ddyaurA\'sIdu\_ta chCha\_diH .
##10.085.10c##  shu\_krAva\'na\_DvAhA\'vAstA\_M yadayA\'tsU\_ryA gR^i\_ham ..
##10.085.11a##  R^i\_ksA\_mAbhyA\'ma\_bhihi\'tau\_ gAvau\' te sAma\_nAvi\'taH .
##10.085.11c##  shrotra\'M te cha\_kre A\'stAM di\_vi panthA\'shcharAchA\_raH ..
##10.085.12a##  shuchI\' te cha\_kre yA\_tyA vyA\_no akSha\_ Aha\'taH .
##10.085.12c##  ano\' mana\_smaya\'M sU\_ryAro\'hatpraya\_tI pati\'m ..
##10.085.13a##  sU\_ryAyA\' vaha\_tuH prAgA\'tsavi\_tA yama\_vAsR^i\'jat .
##10.085.13c##  a\_ghAsu\' hanyante\_ gAvo.arju\'nyo\_H paryu\'hyate ..
##10.085.14a##  yada\'shvinA pR^i\_chChamA\'nA\_vayA\'taM tricha\_kreNa\' vaha\_tuM sU\_ryAyA\'H .
##10.085.14c##  vishve\' de\_vA anu\_ tadvA\'majAnanpu\_traH pi\_tarA\'vavR^iNIta pU\_ShA ..
##10.085.15a##  yadayA\'taM shubhaspatI vare\_yaM sU\_ryAmupa\' .
##10.085.15c##  kvaika\'M cha\_kraM vA\'mAsI\_tkva\' de\_ShTrAya\' tasthathuH ..
##10.085.16a##  dve te\' cha\_kre sU\'rye bra\_hmANa\' R^itu\_thA vi\'duH .
##10.085.16c##  athaika\'M cha\_kraM yadguhA\_ tada\'ddhA\_taya\_ idvi\'duH ..
##10.085.17a##  sU\_ryAyai\' de\_vebhyo\' mi\_trAya\_ varu\'NAya cha .
##10.085.17c##  ye bhU\_tasya\_ prache\'tasa i\_daM tebhyo\'.akara\_M nama\'H ..
##10.085.18a##  pU\_rvA\_pa\_raM cha\'rato mA\_yayai\_tau shishU\_ krILa\'ntau\_ pari\' yAto adhva\_ram .
##10.085.18c##  vishvA\'nya\_nyo bhuva\'nAbhi\_chaShTa\' R^i\_tU.Nra\_nyo vi\_dadha\'jjAyate\_ puna\'H ..
##10.085.19a##  navo\'navo bhavati\_ jAya\'mA\_no.ahnA\'M ke\_turu\_ShasA\'me\_tyagra\'m .
##10.085.19c##  bhA\_gaM de\_vebhyo\_ vi da\'dhAtyA\_yanpra cha\_ndramA\'stirate dI\_rghamAyu\'H ..
##10.085.20a##  su\_ki\_Mshu\_kaM sha\'lma\_liM vi\_shvarU\'pa\_M hira\'NyavarNaM su\_vR^ita\'M sucha\_kram .
##10.085.20c##  A ro\'ha sUrye a\_mR^ita\'sya lo\_kaM syo\_naM patye\' vaha\_tuM kR^i\'NuShva ..
##10.085.21a##  udI\_rShvAta\_H pati\'vatI\_ hye\_3\_\'ShA vi\_shvAva\'su\_M nama\'sA gI\_rbhirI\'Le .
##10.085.21c##  a\_nyAmi\'chCha pitR^i\_Shada\_M vya\'ktA\_M sa te\' bhA\_go ja\_nuShA\_ tasya\' viddhi ..
##10.085.22a##  udI\_rShvAto\' vishvAvaso\_ nama\'seLA mahe tvA .
##10.085.22c##  a\_nyAmi\'chCha prapha\_rvyaM1\_\' saM jA\_yAM patyA\' sR^ija ..
##10.085.23a##  a\_nR^i\_kSha\_rA R^i\_java\'H santu\_ panthA\_ yebhi\_H sakhA\'yo\_ yanti\' no vare\_yam .
##10.085.23c##  sama\'rya\_mA saM bhago\' no ninIyA\_tsaM jA\'spa\_tyaM su\_yama\'mastu devAH ..
##10.085.24a##  pra tvA\' mu~nchAmi\_ varu\'Nasya\_ pAshA\_dyena\_ tvAba\'dhnAtsavi\_tA su\_sheva\'H .
##10.085.24c##  R^i\_tasya\_ yonau\' sukR^i\_tasya\' lo\_ke.ari\'ShTAM tvA sa\_ha patyA\' dadhAmi ..
##10.085.25a##  preto mu\_~nchAmi\_ nAmuta\'H suba\_ddhAma\_muta\'skaram .
##10.085.25c##  yathe\_yami\'ndra mIDhvaH supu\_trA su\_bhagAsa\'ti ..
##10.085.26a##  pU\_ShA tve\_to na\'yatu hasta\_gR^ihyA\_shvinA\' tvA\_ pra va\'hatA\_M rathe\'na .
##10.085.26c##  gR^i\_hAnga\'chCha gR^i\_hapa\'tnI\_ yathAso\' va\_shinI\_ tvaM vi\_datha\_mA va\'dAsi ..
##10.085.27a##  i\_ha pri\_yaM pra\_jayA\' te\_ samR^i\'dhyatAma\_smingR^i\_he gArha\'patyAya jAgR^ihi .
##10.085.27c##  e\_nA patyA\' ta\_nvaM1\_\' saM sR^i\'ja\_svAdhA\_ jivrI\' vi\_datha\_mA va\'dAthaH ..
##10.085.28a##  nI\_la\_lo\_hi\_taM bha\'vati kR^i\_tyAsa\_ktirvya\'jyate .
##10.085.28c##  edha\'nte asyA j~nA\_taya\_H pati\'rba\_ndheShu\' badhyate ..
##10.085.29a##  parA\' dehi shAmu\_lya\'M bra\_hmabhyo\_ vi bha\'jA\_ vasu\' .
##10.085.29c##  kR^i\_tyaiShA pa\_dvatI\' bhU\_tvyA jA\_yA vi\'shate\_ pati\'m ..
##10.085.30a##  a\_shrI\_rA ta\_nUrbha\'vati\_ rusha\'tI pA\_payA\'mu\_yA .
##10.085.30c##  pati\_ryadva\_dhvo\_3\_\' vAsa\'sA\_ svama~Nga\'mabhi\_dhitsa\'te ..
##10.085.31a##  ye va\_dhva\'shcha\_ndraM va\'ha\_tuM yakShmA\_ yanti\_ janA\_danu\' .
##10.085.31c##  puna\_stAnya\_j~niyA\' de\_vA naya\'ntu\_ yata\_ Aga\'tAH ..
##10.085.32a##  mA vi\'danparipa\_nthino\_ ya A\_sIda\'nti\_ dampa\'tI .
##10.085.32c##  su\_gebhi\'rdu\_rgamatI\'tA\_mapa\' drA\_ntvarA\'tayaH ..
##10.085.33a##  su\_ma\_~Nga\_lIri\_yaM va\_dhUri\_mAM sa\_meta\_ pashya\'ta .
##10.085.33c##  saubhA\'gyamasyai da\_ttvAyAthAsta\_M vi pare\'tana ..
##10.085.34a##  tR^i\_ShTame\_tatkaTu\'kame\_tada\'pA\_ShThava\'dvi\_Shava\_nnaitadatta\'ve .
##10.085.34c##  sU\_ryAM yo bra\_hmA vi\_dyAtsa idvAdhU\'yamarhati ..
##10.085.35a##  A\_shasa\'naM vi\_shasa\'na\_matho\' adhivi\_karta\'nam .
##10.085.35c##  sU\_ryAyA\'H pashya rU\_pANi\_ tAni\' bra\_hmA tu shu\'ndhati ..
##10.085.36a##  gR^i\_bhNAmi\' te saubhaga\_tvAya\_ hasta\_M mayA\_ patyA\' ja\_rada\'ShTi\_ryathAsa\'H .
##10.085.36c##  bhago\' arya\_mA sa\'vi\_tA pura\'Mdhi\_rmahya\'M tvAdu\_rgArha\'patyAya de\_vAH ..
##10.085.37a##  tAM pU\'Sha~nChi\_vata\'mA\_mera\'yasva\_ yasyA\_M bIja\'M manu\_ShyA\_3\_\' vapa\'nti .
##10.085.37c##  yA na\' U\_rU u\'sha\_tI vi\_shrayA\'te\_ yasyA\'mu\_shanta\'H pra\_harA\'ma\_ shepa\'m ..
##10.085.38a##  tubhya\_magre\_ parya\'vahansU\_ryAM va\'ha\_tunA\' sa\_ha .
##10.085.38c##  puna\_H pati\'bhyo jA\_yAM dA a\'gne pra\_jayA\' sa\_ha ..
##10.085.39a##  puna\_H patnI\'ma\_gnira\'dA\_dAyu\'ShA sa\_ha varcha\'sA .
##10.085.39c##  dI\_rghAyu\'rasyA\_ yaH pati\_rjIvA\'ti sha\_rada\'H sha\_tam ..
##10.085.40a##  soma\'H pratha\_mo vi\'vide gandha\_rvo vi\'vida\_ utta\'raH .
##10.085.40c##  tR^i\_tIyo\' a\_gniShTe\_ pati\'stu\_rIya\'ste manuShya\_jAH ..
##10.085.41a##  somo\' dadadgandha\_rvAya\' gandha\_rvo da\'dada\_gnaye\' .
##10.085.41c##  ra\_yiM cha\' pu\_trA.NshchA\'dAda\_gnirmahya\_matho\' i\_mAm ..
##10.085.42a##  i\_haiva sta\_M mA vi yau\'ShTa\_M vishva\_mAyu\_rvya\'shnutam .
##10.085.42c##  krILa\'ntau pu\_trairnaptR^i\'bhi\_rmoda\'mAnau\_ sve gR^i\_he ..
##10.085.43a##  A na\'H pra\_jAM ja\'nayatu pra\_jApa\'tirAjara\_sAya\_ sama\'naktvarya\_mA .
##10.085.43c##  adu\'rma~NgalIH patilo\_kamA vi\'sha\_ shaM no\' bhava dvi\_pade\_ shaM chatu\'Shpade ..
##10.085.44a##  agho\'rachakShu\_rapa\'tighnyedhi shi\_vA pa\_shubhya\'H su\_manA\'H su\_varchA\'H .
##10.085.44c##  vI\_ra\_sUrde\_vakA\'mA syo\_nA shaM no\' bhava dvi\_pade\_ shaM chatu\'Shpade ..
##10.085.45a##  i\_mAM tvami\'ndra mIDhvaH supu\_trAM su\_bhagA\'M kR^iNu .
##10.085.45c##  dashA\'syAM pu\_trAnA dhe\'hi\_ pati\'mekAda\_shaM kR^i\'dhi ..
##10.085.46a##  sa\_mrAj~nI\_ shvashu\'re bhava sa\_mrAj~nI\' shva\_shrvAM bha\'va .
##10.085.46c##  nanA\'ndari sa\_mrAj~nI\' bhava sa\_mrAj~nI\_ adhi\' de\_vR^iShu\' ..
##10.085.47a##  sama\'~njantu\_ vishve\' de\_vAH samApo\_ hR^ida\'yAni nau .
##10.085.47c##  saM mA\'ta\_rishvA\_ saM dhA\_tA samu\_ deShTrI\' dadhAtu nau ..
##10.086.01a##  vi hi soto\_rasR^i\'kShata\_ nendra\'M de\_vama\'maMsata .
##10.086.01c##  yatrAma\'dadvR^i\_ShAka\'pira\_ryaH pu\_ShTeShu\_ matsa\'khA\_ vishva\'smA\_dindra\_ utta\'raH ..
##10.086.02a##  parA\_ hI\'ndra\_ dhAva\'si vR^i\_ShAka\'pe\_rati\_ vyathi\'H .
##10.086.02c##  no aha\_ pra vi\'ndasya\_nyatra\_ soma\'pItaye\_ vishva\'smA\_dindra\_ utta\'raH ..
##10.086.03a##  kima\_yaM tvAM vR^i\_ShAka\'pishcha\_kAra\_ hari\'to mR^i\_gaH .
##10.086.03c##  yasmA\' ira\_syasIdu\_ nva1\_\'ryo vA\' puShTi\_madvasu\_ vishva\'smA\_dindra\_ utta\'raH ..
##10.086.04a##  yami\_maM tvaM vR^i\_ShAka\'piM pri\_yami\'ndrAbhi\_rakSha\'si .
##10.086.04c##  shvA nva\'sya jambhiSha\_dapi\_ karNe\' varAha\_yurvishva\'smA\_dindra\_ utta\'raH ..
##10.086.05a##  pri\_yA ta\_ShTAni\' me ka\_pirvya\'ktA\_ vya\'dUduShat .
##10.086.05c##  shiro\_ nva\'sya rAviSha\_M na su\_gaM du\_ShkR^ite\' bhuva\_M vishva\'smA\_dindra\_ utta\'raH ..
##10.086.06a##  na matstrI su\'bha\_satta\'rA\_ na su\_yAshu\'tarA bhuvat .
##10.086.06c##  na matprati\'chyavIyasI\_ na sakthyudya\'mIyasI\_ vishva\'smA\_dindra\_ utta\'raH ..
##10.086.07a##  u\_ve a\'mba sulAbhike\_ yathe\'vA\_~Nga bha\'vi\_Shyati\' .
##10.086.07c##  bha\_sanme\' amba\_ sakthi\' me\_ shiro\' me\_ vI\'va hR^iShyati\_ vishva\'smA\_dindra\_ utta\'raH ..
##10.086.08a##  kiM su\'bAho sva~Ngure\_ pR^ithu\'ShTo\_ pR^ithu\'jAghane .
##10.086.08c##  kiM shU\'rapatni na\_stvama\_bhya\'mIShi vR^i\_ShAka\'pi\_M vishva\'smA\_dindra\_ utta\'raH ..
##10.086.09a##  a\_vIrA\'miva\_ mAma\_yaM sha\_rAru\'ra\_bhi ma\'nyate .
##10.086.09c##  u\_tAhama\'smi vI\_riNIndra\'patnI ma\_rutsa\'khA\_ vishva\'smA\_dindra\_ utta\'raH ..
##10.086.10a##  sa\_Mho\_traM sma\' pu\_rA nArI\_ sama\'na\_M vAva\' gachChati .
##10.086.10c##  ve\_dhA R^i\_tasya\' vI\_riNIndra\'patnI mahIyate\_ vishva\'smA\_dindra\_ utta\'raH ..
##10.086.11a##  i\_ndrA\_NImA\_su nAri\'Shu su\_bhagA\'ma\_hama\'shravam .
##10.086.11c##  na\_hya\'syA apa\_raM cha\_na ja\_rasA\_ mara\'te\_ pati\_rvishva\'smA\_dindra\_ utta\'raH ..
##10.086.12a##  nAhami\'ndrANi rAraNa\_ sakhyu\'rvR^i\_ShAka\'perR^i\_te .
##10.086.12c##  yasye\_damapya\'M ha\_viH pri\_yaM de\_veShu\_ gachCha\'ti\_ vishva\'smA\_dindra\_ utta\'raH ..
##10.086.13a##  vR^iShA\'kapAyi\_ reva\'ti\_ supu\'tra\_ Adu\_ susnu\'She .
##10.086.13c##  ghasa\'tta\_ indra\' u\_kShaNa\'H pri\_yaM kA\'chitka\_raM ha\_virvishva\'smA\_dindra\_ utta\'raH ..
##10.086.14a##  u\_kShNo hi me\_ pa~ncha\'dasha sA\_kaM pacha\'nti viMsha\_tim .
##10.086.14c##  u\_tAhama\'dmi\_ pIva\_ idu\_bhA ku\_kShI pR^i\'Nanti me\_ vishva\'smA\_dindra\_ utta\'raH ..
##10.086.15a##  vR^i\_Sha\_bho na ti\_gmashR^i\'~Ngo\_.antaryU\_theShu\_ roru\'vat .
##10.086.15c##  ma\_nthasta\' indra\_ shaM hR^i\_de yaM te\' su\_noti\' bhAva\_yurvishva\'smA\_dindra\_ utta\'raH ..
##10.086.16a##  na seshe\_ yasya\_ ramba\'te.anta\_rA sa\_kthyA\_3\_\' kapR^i\'t .
##10.086.16c##  sedI\'she\_ yasya\' roma\_shaM ni\'She\_duSho\' vi\_jR^imbha\'te\_ vishva\'smA\_dindra\_ utta\'raH ..
##10.086.17a##  na seshe\_ yasya\' roma\_shaM ni\'She\_duSho\' vi\_jR^imbha\'te .
##10.086.17c##  sedI\'she\_ yasya\_ ramba\'te.anta\_rA sa\_kthyA\_3\_\' kapR^i\_dvishva\'smA\_dindra\_ utta\'raH ..
##10.086.18a##  a\_yami\'ndra vR^i\_ShAka\'pi\_H para\'svantaM ha\_taM vi\'dat .
##10.086.18c##  a\_siM sU\_nAM nava\'M cha\_rumAdedha\_syAna\_ Achi\'ta\_M vishva\'smA\_dindra\_ utta\'raH ..
##10.086.19a##  a\_yame\'mi vi\_chAka\'shadvichi\_nvandAsa\_mArya\'m .
##10.086.19c##  pibA\'mi pAka\_sutva\'no\_.abhi dhIra\'machAkasha\_M vishva\'smA\_dindra\_ utta\'raH ..
##10.086.20a##  dhanva\' cha\_ yatkR^i\_ntatra\'M cha\_ kati\' svi\_ttA vi yoja\'nA .
##10.086.20c##  nedI\'yaso vR^iShAka\_pe.asta\_mehi\' gR^i\_hA.N upa\_ vishva\'smA\_dindra\_ utta\'raH ..
##10.086.21a##  puna\_rehi\' vR^iShAkape suvi\_tA ka\'lpayAvahai .
##10.086.21c##  ya e\_Sha sva\'pna\_naMsha\_no.asta\_meShi\' pa\_thA puna\_rvishva\'smA\_dindra\_ utta\'raH ..
##10.086.22a##  yaduda\'~ncho vR^iShAkape gR^i\_hami\_ndrAja\'gantana .
##10.086.22c##  kva1\_\' sya pu\'lva\_gho mR^i\_gaH kama\'ga~njana\_yopa\'no\_ vishva\'smA\_dindra\_ utta\'raH ..
##10.086.23a##  parshu\'rha\_ nAma\' mAna\_vI sA\_kaM sa\'sUva viMsha\_tim .
##10.086.23c##  bha\_draM bha\'la\_ tyasyA\' abhU\_dyasyA\' u\_dara\_mAma\'ya\_dvishva\'smA\_dindra\_ utta\'raH ..
##10.087.01a##  ra\_kSho\_haNa\'M vA\_jina\_mA ji\'gharmi mi\_traM prathi\'ShTha\_mupa\' yAmi\_ sharma\' .
##10.087.01c##  shishA\'no a\_gniH kratu\'bhi\_H sami\'ddha\_H sa no\_ divA\_ sa ri\_ShaH pA\'tu\_ nakta\'m ..
##10.087.02a##  ayo\'daMShTro a\_rchiShA\' yAtu\_dhAnA\_nupa\' spR^isha jAtaveda\_H sami\'ddhaH .
##10.087.02c##  A ji\_hvayA\_ mUra\'devAnrabhasva kra\_vyAdo\' vR^i\_ktvyapi\' dhatsvA\_san ..
##10.087.03a##  u\_bhobha\'yAvi\_nnupa\' dhehi\_ daMShTrA\' hi\_MsraH shishA\_no.ava\'ra\_M para\'M cha .
##10.087.03c##  u\_tAntari\'kShe\_ pari\' yAhi rAja\_~njambhai\_H saM dhe\'hya\_bhi yA\'tu\_dhAnA\'n ..
##10.087.04a##  ya\_j~nairiShU\'H sa\_Mnama\'mAno agne vA\_chA sha\_lyA.N a\_shani\'bhirdihA\_naH .
##10.087.04c##  tAbhi\'rvidhya\_ hR^ida\'ye yAtu\_dhAnA\'npratI\_cho bA\_hUnprati\' bha~NdhyeShAm ..
##10.087.05a##  agne\_ tvacha\'M yAtu\_dhAna\'sya bhindhi hi\_MsrAshani\_rhara\'sA hantvenam .
##10.087.05c##  pra parvA\'Ni jAtavedaH shR^iNIhi kra\_vyAtkra\'vi\_ShNurvi chi\'notu vR^i\_kNam ..
##10.087.06a##  yatre\_dAnI\_M pashya\'si jAtaveda\_stiShTha\'ntamagna u\_ta vA\_ chara\'ntam .
##10.087.06c##  yadvA\_ntari\'kShe pa\_thibhi\_H pata\'nta\_M tamastA\' vidhya\_ sharvA\_ shishA\'naH ..
##10.087.07a##  u\_tAla\'bdhaM spR^iNuhi jAtaveda AlebhA\_nAdR^i\_ShTibhi\'ryAtu\_dhAnA\'t .
##10.087.07c##  agne\_ pUrvo\_ ni ja\'hi\_ shoshu\'chAna A\_mAda\_H kShvi~NkA\_stama\'da\_ntvenI\'H ..
##10.087.08a##  i\_ha pra brU\'hi yata\_maH so a\'gne\_ yo yA\'tu\_dhAno\_ ya i\_daM kR^i\_Noti\' .
##10.087.08c##  tamA ra\'bhasva sa\_midhA\' yaviShTha nR^i\_chakSha\'sa\_shchakShu\'She randhayainam ..
##10.087.09a##  tI\_kShNenA\'gne\_ chakShu\'ShA rakSha ya\_j~naM prA~ncha\_M vasu\'bhya\_H pra Na\'ya prachetaH .
##10.087.09c##  hi\_MsraM rakShA\'Msya\_bhi shoshu\'chAna\_M mA tvA\' dabhanyAtu\_dhAnA\' nR^ichakShaH ..
##10.087.10a##  nR^i\_chakShA\_ rakSha\_H pari\' pashya vi\_kShu tasya\_ trINi\_ prati\' shR^iNI\_hyagrA\' .
##10.087.10c##  tasyA\'gne pR^i\_ShTIrhara\'sA shR^iNIhi tre\_dhA mUla\'M yAtu\_dhAna\'sya vR^ishcha ..
##10.087.11a##  triryA\'tu\_dhAna\_H prasi\'tiM ta etvR^i\_taM yo a\'gne\_ anR^i\'tena\_ hanti\' .
##10.087.11c##  tama\_rchiShA\' sphU\_rjaya\'~njAtavedaH sama\_kShame\'naM gR^iNa\_te ni vR^i\'~Ndhi ..
##10.087.12a##  tada\'gne\_ chakShu\_H prati\' dhehi re\_bhe sha\'phA\_ruja\_M yena\_ pashya\'si yAtu\_dhAna\'m .
##10.087.12c##  a\_tha\_rva\_vajjyoti\'ShA\_ daivye\'na sa\_tyaM dhUrva\'ntama\_chita\_M nyo\'Sha ..
##10.087.13a##  yada\'gne a\_dya mi\'thu\_nA shapA\'to\_ yadvA\_chastR^i\_ShTaM ja\_naya\'nta re\_bhAH .
##10.087.13c##  ma\_nyormana\'saH shara\_vyA\_3\_\' jAya\'te\_ yA tayA\' vidhya\_ hR^ida\'ye yAtu\_dhAnA\'n ..
##10.087.14a##  parA\' shR^iNIhi\_ tapa\'sA yAtu\_dhAnA\_nparA\'gne\_ rakSho\_ hara\'sA shR^iNIhi .
##10.087.14c##  parA\_rchiShA\_ mUra\'devA~nChR^iNIhi\_ parA\'su\_tR^ipo\' a\_bhi shoshu\'chAnaH ..
##10.087.15a##  parA\_dya de\_vA vR^i\'ji\_naM shR^i\'Nantu pra\_tyage\'naM sha\_pathA\' yantu tR^i\_ShTAH .
##10.087.15c##  vA\_chAste\'na\_M shara\'va R^ichChantu\_ marma\_nvishva\'syaitu\_ prasi\'tiM yAtu\_dhAna\'H ..
##10.087.16a##  yaH pauru\'SheyeNa kra\_viShA\' sama\_~Nkte yo ashvye\'na pa\_shunA\' yAtu\_dhAna\'H .
##10.087.16c##  yo a\_ghnyAyA\_ bhara\'ti kShI\_rama\'gne\_ teShA\'M shI\_rShANi\_ hara\_sApi\' vR^ishcha ..
##10.087.17a##  sa\_Mva\_tsa\_rINa\_M paya\' u\_sriyA\'yA\_stasya\_ mAshI\'dyAtu\_dhAno\' nR^ichakShaH .
##10.087.17c##  pI\_yUSha\'magne yata\_mastitR^i\'psA\_ttaM pra\_tya~ncha\'ma\_rchiShA\' vidhya\_ marma\'n ..
##10.087.18a##  vi\_ShaM gavA\'M yAtu\_dhAnA\'H piba\_ntvA vR^i\'shchyantA\_madi\'taye du\_revA\'H .
##10.087.18c##  parai\'nAnde\_vaH sa\'vi\_tA da\'dAtu\_ parA\' bhA\_gamoSha\'dhInAM jayantAm ..
##10.087.19a##  sa\_nAda\'gne mR^iNasi yAtu\_dhAnA\_nna tvA\_ rakShA\'Msi\_ pR^ita\'nAsu jigyuH .
##10.087.19c##  anu\' daha sa\_hamU\'rAnkra\_vyAdo\_ mA te\' he\_tyA mu\'kShata\_ daivyA\'yAH ..
##10.087.20a##  tvaM no\' agne adha\_rAduda\'ktA\_ttvaM pa\_shchAdu\_ta ra\'kShA pu\_rastA\'t .
##10.087.20c##  prati\_ te te\' a\_jarA\'sa\_stapi\'ShThA a\_ghasha\'Msa\_M shoshu\'chato dahantu ..
##10.087.21a##  pa\_shchAtpu\_rastA\'dadha\_rAduda\'ktAtka\_viH kAvye\'na\_ pari\' pAhi rAjan .
##10.087.21c##  sakhe\_ sakhA\'yama\_jaro\' jari\_mNe.agne\_ martA\_.N ama\'rtya\_stvaM na\'H ..
##10.087.22a##  pari\' tvAgne\_ pura\'M va\_yaM vipra\'M sahasya dhImahi .
##10.087.22c##  dhR^i\_Shadva\'rNaM di\_vedi\'ve ha\_ntAra\'M bha~Ngu\_rAva\'tAm ..
##10.087.23a##  vi\_SheNa\' bha~Ngu\_rAva\'ta\_H prati\' Shma ra\_kShaso\' daha .
##10.087.23c##  agne\' ti\_gmena\' sho\_chiShA\_ tapu\'ragrAbhirR^i\_ShTibhi\'H ..
##10.087.24a##  pratya\'gne mithu\_nA da\'ha yAtu\_dhAnA\' kimI\_dinA\' .
##10.087.24c##  saM tvA\' shishAmi jAgR^i\_hyada\'bdhaM vipra\_ manma\'bhiH ..
##10.087.25a##  pratya\'gne\_ hara\'sA\_ hara\'H shR^iNI\_hi vi\_shvata\_H prati\' .
##10.087.25c##  yA\_tu\_dhAna\'sya ra\_kShaso\_ bala\_M vi ru\'ja vI\_rya\'m ..
##10.088.01a##  ha\_viShpAnta\'ma\_jara\'M sva\_rvidi\' divi\_spR^ishyAhu\'ta\_M juShTa\'ma\_gnau .
##10.088.01c##  tasya\_ bharma\'Ne\_ bhuva\'nAya de\_vA dharma\'Ne\_ kaM sva\_dhayA\' paprathanta ..
##10.088.02a##  gI\_rNaM bhuva\'na\_M tama\_sApa\'gULhamA\_viH sva\'rabhavajjA\_te a\_gnau .
##10.088.02c##  tasya\' de\_vAH pR^i\'thi\_vI dyauru\_tApo.ara\'Naya\_nnoSha\'dhIH sa\_khye a\'sya ..
##10.088.03a##  de\_vebhi\_rnvi\'Shi\_to ya\_j~niye\'bhira\_gniM sto\'ShANya\_jara\'M bR^i\_hanta\'m .
##10.088.03c##  yo bhA\_nunA\' pR^ithi\_vIM dyAmu\_temAmA\'ta\_tAna\_ roda\'sI a\_ntari\'kSham ..
##10.088.04a##  yo hotAsI\'tpratha\_mo de\_vaju\'ShTo\_ yaM sa\_mA~nja\_nnAjye\'nA vR^iNA\_nAH .
##10.088.04c##  sa pa\'ta\_trI\'tva\_raM sthA jaga\_dyachChvA\_trama\_gnira\'kR^iNojjA\_tave\'dAH ..
##10.088.05a##  yajjA\'tavedo\_ bhuva\'nasya mU\_rdhannati\'ShTho agne sa\_ha ro\'cha\_nena\' .
##10.088.05c##  taM tvA\'hema ma\_tibhi\'rgI\_rbhiru\_kthaiH sa ya\_j~niyo\' abhavo rodasi\_prAH ..
##10.088.06a##  mU\_rdhA bhu\_vo bha\'vati\_ nakta\'ma\_gnistata\_H sUryo\' jAyate prA\_taru\_dyan .
##10.088.06c##  mA\_yAmU\_ tu ya\_j~niyA\'nAme\_tAmapo\_ yattUrNi\_shchara\'ti prajA\_nan ..
##10.088.07a##  dR^i\_shenyo\_ yo ma\'hi\_nA sami\_ddho.aro\'chata di\_viyo\'nirvi\_bhAvA\' .
##10.088.07c##  tasmi\'nna\_gnau sU\'ktavA\_kena\' de\_vA ha\_virvishva\_ Aju\'havustanU\_pAH ..
##10.088.08a##  sU\_kta\_vA\_kaM pra\'tha\_mamAdida\_gnimAdiddha\_vira\'janayanta de\_vAH .
##10.088.08c##  sa e\'ShAM ya\_j~no a\'bhavattanU\_pAstaM dyaurve\'da\_ taM pR^i\'thi\_vI tamApa\'H ..
##10.088.09a##  yaM de\_vAso.aja\'nayantA\_gniM yasmi\_nnAju\'havu\_rbhuva\'nAni\_ vishvA\' .
##10.088.09c##  so a\_rchiShA\' pR^ithi\_vIM dyAmu\_temAmR^i\'jU\_yamA\'no atapanmahi\_tvA ..
##10.088.10a##  stome\'na\_ hi di\_vi de\_vAso\' a\_gnimajI\'jana\_~nChakti\'bhI rodasi\_prAm .
##10.088.10c##  tamU\' akR^iNvantre\_dhA bhu\_ve kaM sa oSha\'dhIH pachati vi\_shvarU\'pAH ..
##10.088.11a##  ya\_dede\'na\_mada\'dhurya\_j~niyA\'so di\_vi de\_vAH sUrya\'mAdite\_yam .
##10.088.11c##  ya\_dA cha\'ri\_ShNU mi\'thu\_nAvabhU\'tA\_mAditprApa\'shya\_nbhuva\'nAni\_ vishvA\' ..
##10.088.12a##  vishva\'smA a\_gniM bhuva\'nAya de\_vA vai\'shvAna\_raM ke\_tumahnA\'makR^iNvan .
##10.088.12c##  A yasta\_tAno\_Shaso\' vibhA\_tIrapo\' UrNoti\_ tamo\' a\_rchiShA\_ yan ..
##10.088.13a##  vai\_shvA\_na\_raM ka\_vayo\' ya\_j~niyA\'so\_.agniM de\_vA a\'janayannaju\_ryam .
##10.088.13c##  nakSha\'traM pra\_tnamami\'nachchari\_ShNu ya\_kShasyAdhya\'kShaM tavi\_ShaM bR^i\_hanta\'m ..
##10.088.14a##  vai\_shvA\_na\_raM vi\_shvahA\' dIdi\_vAMsa\_M mantrai\'ra\_gniM ka\_vimachChA\' vadAmaH .
##10.088.14c##  yo ma\'hi\_mnA pa\'riba\_bhUvo\_rvI u\_tAvastA\'du\_ta de\_vaH pa\_rastA\'t ..
##10.088.15a##  dve sru\_tI a\'shR^iNavaM pitR^I\_NAma\_haM de\_vAnA\'mu\_ta martyA\'nAm .
##10.088.15c##  tAbhyA\'mi\_daM vishva\_meja\_tsame\'ti\_ yada\'nta\_rA pi\_tara\'M mA\_tara\'M cha ..
##10.088.16a##  dve sa\'mI\_chI bi\'bhR^ita\_shchara\'ntaM shIrSha\_to jA\_taM mana\'sA\_ vimR^i\'ShTam .
##10.088.16c##  sa pra\_tya~NvishvA\_ bhuva\'nAni tasthA\_vapra\'yuchChanta\_raNi\_rbhrAja\'mAnaH ..
##10.088.17a##  yatrA\_ vade\'te\_ ava\'ra\_H para\'shcha yaj~na\_nyo\'H kata\_ro nau\_ vi ve\'da .
##10.088.17c##  A she\'ku\_ritsa\'dha\_mAda\_M sakhA\'yo\_ nakSha\'nta ya\_j~naM ka i\_daM vi vo\'chat ..
##10.088.18a##  katya\_gnaya\_H kati\_ sUryA\'sa\_H katyu\_ShAsa\_H katyu\' svi\_dApa\'H .
##10.088.18c##  nopa\_spija\'M vaH pitaro vadAmi pR^i\_chChAmi\' vaH kavayo vi\_dmane\_ kam ..
##10.088.19a##  yA\_va\_nmA\_tramu\_Shaso\_ na pratI\'kaM supa\_rNyo\_3\_\' vasa\'te mAtarishvaH .
##10.088.19c##  tAva\'ddadhA\_tyupa\' ya\_j~namA\_yanbrA\'hma\_No hotu\_rava\'ro ni\_ShIda\'n ..
##10.089.01a##  indra\'M stavA\_ nR^ita\'ma\_M yasya\' ma\_hnA vi\'babA\_dhe ro\'cha\_nA vi jmo antA\'n .
##10.089.01c##  A yaH pa\_prau cha\'rShaNI\_dhR^idvaro\'bhi\_H pra sindhu\'bhyo ririchA\_no ma\'hi\_tvA ..
##10.089.02a##  sa sUrya\_H paryu\_rU varA\_Msyendro\' vavR^ityA\_drathye\'va cha\_krA .
##10.089.02c##  ati\'ShThantamapa\_syaM1\_\' na sarga\'M kR^i\_ShNA tamA\'Msi\_ tviShyA\' jaghAna ..
##10.089.03a##  sa\_mA\_nama\'smA\_ ana\'pAvR^idarcha kShma\_yA di\_vo asa\'ma\_M brahma\_ navya\'m .
##10.089.03c##  vi yaH pR^i\_ShTheva\_ jani\'mAnya\_rya indra\'shchi\_kAya\_ na sakhA\'yamI\_She ..
##10.089.04a##  indrA\'ya\_ giro\_ ani\'shitasargA a\_paH prera\'ya\_M saga\'rasya bu\_dhnAt .
##10.089.04c##  yo akShe\'Neva cha\_kriyA\_ shachI\'bhi\_rviShva\'kta\_stambha\' pR^ithi\_vImu\_ta dyAm ..
##10.089.05a##  ApA\'ntamanyustR^i\_pala\'prabharmA\_ dhuni\_H shimI\'vA\_~nCharu\'mA.N R^ijI\_ShI .
##10.089.05c##  somo\_ vishvA\'nyata\_sA vanA\'ni\_ nArvAgindra\'M prati\_mAnA\'ni debhuH ..
##10.089.06a##  na yasya\_ dyAvA\'pR^ithi\_vI na dhanva\_ nAntari\'kSha\_M nAdra\'ya\_H somo\' akShAH .
##10.089.06c##  yada\'sya ma\_nyura\'dhinI\_yamA\'naH shR^i\_NAti\' vI\_Lu ru\_jati\' sthi\_rANi\' ..
##10.089.07a##  ja\_ghAna\' vR^i\_traM svadhi\'ti\_rvane\'va ru\_roja\_ puro\_ ara\'da\_nna sindhU\'n .
##10.089.07c##  bi\_bheda\' gi\_riM nava\_minna ku\_mbhamA gA indro\' akR^iNuta sva\_yugbhi\'H ..
##10.089.08a##  tvaM ha\_ tyadR^i\'Na\_yA i\'ndra\_ dhIro\_.asirna parva\' vR^iji\_nA shR^i\'NAsi .
##10.089.08c##  pra ye mi\_trasya\_ varu\'Nasya\_ dhAma\_ yuja\_M na janA\' mi\_nanti\' mi\_tram ..
##10.089.09a##  pra ye mi\_traM prArya\_maNa\'M du\_revA\_H pra sa\_Mgira\_H pra varu\'NaM mi\_nanti\' .
##10.089.09c##  nya1\_\'mitre\'Shu va\_dhami\'ndra\_ tumra\_M vR^iSha\_nvR^iShA\'Namaru\_ShaM shi\'shIhi ..
##10.089.10a##  indro\' di\_va indra\' Ishe pR^ithi\_vyA indro\' a\_pAmindra\_ itparva\'tAnAm .
##10.089.10c##  indro\' vR^i\_dhAmindra\_ inmedhi\'rANA\_mindra\_H kSheme\_ yoge\_ havya\_ indra\'H ..
##10.089.11a##  prAktubhya\_ indra\_H pra vR^i\_dho aha\'bhya\_H prAntari\'kShA\_tpra sa\'mu\_drasya\' dhA\_seH .
##10.089.11c##  pra vAta\'sya\_ pratha\'sa\_H pra jmo antA\_tpra sindhu\'bhyo ririche\_ pra kShi\_tibhya\'H ..
##10.089.12a##  pra shoshu\'chatyA u\_Shaso\_ na ke\_tura\'si\_nvA te\' vartatAmindra he\_tiH .
##10.089.12c##  ashme\'va vidhya di\_va A sR^i\'jA\_nastapi\'ShThena\_ heSha\'sA\_ drogha\'mitrAn ..
##10.089.13a##  anvaha\_ mAsA\_ anvidvanA\_nyanvoSha\'dhI\_ranu\_ parva\'tAsaH .
##10.089.13c##  anvindra\_M roda\'sI vAvashA\_ne anvApo\' ajihata\_ jAya\'mAnam ..
##10.089.14a##  karhi\' svi\_tsA ta\' indra che\_tyAsa\'da\_ghasya\_ yadbhi\_nado\_ rakSha\_ eSha\'t .
##10.089.14c##  mi\_tra\_kruvo\_ yachChasa\'ne\_ na gAva\'H pR^ithi\_vyA A\_pR^iga\'mu\_yA shaya\'nte ..
##10.089.15a##  sha\_trU\_yanto\' a\_bhi ye na\'stata\_sre mahi\_ vrAdha\'nta oga\_NAsa\' indra .
##10.089.15c##  a\_ndhenA\_mitrA\_stama\'sA sachantAM sujyo\_tiSho\' a\_ktava\_stA.N a\_bhi Shyu\'H ..
##10.089.16a##  pu\_rUNi\_ hi tvA\_ sava\'nA\_ janA\'nA\_M brahmA\'Ni\_ manda\'ngR^iNa\_tAmR^iShI\'NAm .
##10.089.16c##  i\_mAmA\_ghoSha\_nnava\'sA\_ sahU\'tiM ti\_ro vishvA\_.N archa\'to yAhya\_rvA~N ..
##10.089.17a##  e\_vA te\' va\_yami\'ndra bhu~njatI\_nAM vi\_dyAma\' sumatI\_nAM navA\'nAm .
##10.089.17c##  vi\_dyAma\_ vasto\_rava\'sA gR^i\_Nanto\' vi\_shvAmi\'trA u\_ta ta\' indra nU\_nam ..
##10.089.18a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##10.089.18c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##10.090.01a##  sa\_hasra\'shIrShA\_ puru\'ShaH sahasrA\_kShaH sa\_hasra\'pAt .
##10.090.01c##  sa bhUmi\'M vi\_shvato\' vR^i\_tvAtya\'tiShThaddashA~Ngu\_lam ..
##10.090.02a##  puru\'Sha e\_vedaM sarva\_M yadbhU\_taM yachcha\_ bhavya\'m .
##10.090.02c##  u\_tAmR^i\'ta\_tvasyeshA\'no\_ yadanne\'nAti\_roha\'ti ..
##10.090.03a##  e\_tAvA\'nasya mahi\_mAto\_ jyAyA\'.Nshcha\_ pUru\'ShaH .
##10.090.03c##  pAdo\'.asya\_ vishvA\' bhU\_tAni\' tri\_pAda\'syA\_mR^ita\'M di\_vi ..
##10.090.04a##  tri\_pAdU\_rdhva udai\_tpuru\'Sha\_H pAdo\'.asye\_hAbha\'va\_tpuna\'H .
##10.090.04c##  tato\_ viShva\_~Nvya\'krAmatsAshanAnasha\_ne a\_bhi ..
##10.090.05a##  tasmA\'dvi\_rALa\'jAyata vi\_rAjo\_ adhi\_ pUru\'ShaH .
##10.090.05c##  sa jA\_to atya\'richyata pa\_shchAdbhUmi\_matho\' pu\_raH ..
##10.090.06a##  yatpuru\'SheNa ha\_viShA\' de\_vA ya\_j~namata\'nvata .
##10.090.06c##  va\_sa\_nto a\'syAsI\_dAjya\'M grI\_Shma i\_dhmaH sha\_raddha\_viH ..
##10.090.07a##  taM ya\_j~naM ba\_rhiShi\_ praukSha\_npuru\'ShaM jA\_tama\'gra\_taH .
##10.090.07c##  tena\' de\_vA a\'yajanta sA\_dhyA R^iSha\'yashcha\_ ye ..
##10.090.08a##  tasmA\'dya\_j~nAtsa\'rva\_huta\_H sambhR^i\'taM pR^iShadA\_jyam .
##10.090.08c##  pa\_shUntA.Nshcha\'kre vAya\_vyA\'nAra\_NyAngrA\_myAshcha\_ ye ..
##10.090.09a##  tasmA\'dya\_j~nAtsa\'rva\_huta\_ R^icha\_H sAmA\'ni jaj~nire .
##10.090.09c##  ChandA\'Msi jaj~nire\_ tasmA\_dyaju\_stasmA\'dajAyata ..
##10.090.10a##  tasmA\_dashvA\' ajAyanta\_ ye ke cho\'bha\_yAda\'taH .
##10.090.10c##  gAvo\' ha jaj~nire\_ tasmA\_ttasmA\'jjA\_tA a\'jA\_vaya\'H ..
##10.090.11a##  yatpuru\'Sha\_M vyada\'dhuH kati\_dhA vya\'kalpayan .
##10.090.11c##  mukha\_M kima\'sya\_ kau bA\_hU kA U\_rU pAdA\' uchyete ..
##10.090.12a##  brA\_hma\_No\'.asya\_ mukha\'mAsIdbA\_hU rA\'ja\_nya\'H kR^i\_taH .
##10.090.12c##  U\_rU tada\'sya\_ yadvaishya\'H pa\_dbhyAM shU\_dro a\'jAyata ..
##10.090.13a##  cha\_ndramA\_ mana\'so jA\_tashchakSho\_H sUryo\' ajAyata .
##10.090.13c##  mukhA\_dindra\'shchA\_gnishcha\' prA\_NAdvA\_yura\'jAyata ..
##10.090.14a##  nAbhyA\' AsIda\_ntari\'kShaM shI\_rShNo dyauH sama\'vartata .
##10.090.14c##  pa\_dbhyAM bhUmi\_rdisha\_H shrotrA\_ttathA\' lo\_kA.N a\'kalpayan ..
##10.090.15a##  sa\_ptAsyA\'sanpari\_dhaya\_striH sa\_pta sa\_midha\'H kR^i\_tAH .
##10.090.15c##  de\_vA yadya\_j~naM ta\'nvA\_nA aba\'dhna\_npuru\'ShaM pa\_shum ..
##10.090.16a##  ya\_j~nena\' ya\_j~nama\'yajanta de\_vAstAni\_ dharmA\'Ni pratha\_mAnyA\'san .
##10.090.16c##  te ha\_ nAka\'M mahi\_mAna\'H sachanta\_ yatra\_ pUrve\' sA\_dhyAH santi\' de\_vAH ..
##10.091.01a##  saM jA\'gR^i\_vadbhi\_rjara\'mANa idhyate\_ dame\_ damU\'nA i\_Shaya\'nni\_Laspa\_de .
##10.091.01c##  vishva\'sya\_ hotA\' ha\_viSho\_ vare\'Nyo vi\_bhurvi\_bhAvA\' su\_ShakhA\' sakhIya\_te ..
##10.091.02a##  sa da\'rshata\_shrIrati\'thirgR^i\_hegR^i\'he\_ vane\'vane shishriye takva\_vIri\'va .
##10.091.02c##  jana\'Mjana\_M janyo\_ nAti\' manyate\_ visha\_ A kShe\'ti vi\_shyo\_3\_\' visha\'Mvisham ..
##10.091.03a##  su\_dakSho\_ dakShai\_H kratu\'nAsi su\_kratu\_ragne\' ka\_viH kAvye\'nAsi vishva\_vit .
##10.091.03c##  vasu\_rvasU\'nAM kShayasi\_ tvameka\_ iddyAvA\' cha\_ yAni\' pR^ithi\_vI cha\_ puShya\'taH ..
##10.091.04a##  pra\_jA\_nanna\'gne\_ tava\_ yoni\'mR^i\_tviya\_miLA\'yAspa\_de ghR^i\_tava\'nta\_mAsa\'daH .
##10.091.04c##  A te\' chikitra u\_ShasA\'mi\_veta\'yo.are\_pasa\_H sUrya\'syeva ra\_shmaya\'H ..
##10.091.05a##  tava\_ shriyo\' va\_rShya\'syeva vi\_dyuta\'shchi\_trAshchi\'kitra u\_ShasA\_M na ke\_tava\'H .
##10.091.05c##  yadoSha\'dhIra\_bhisR^i\'ShTo\_ vanA\'ni cha\_ pari\' sva\_yaM chi\'nu\_She anna\'mA\_sye\' ..
##10.091.06a##  tamoSha\'dhIrdadhire\_ garbha\'mR^i\_tviya\_M tamApo\' a\_gniM ja\'nayanta mA\_tara\'H .
##10.091.06c##  tamitsa\'mA\_naM va\_nina\'shcha vI\_rudho\_.antarva\'tIshcha\_ suva\'te cha vi\_shvahA\' ..
##10.091.07a##  vAto\'padhUta iShi\_to vashA\_.N anu\' tR^i\_Shu yadannA\_ vevi\'Shadvi\_tiShTha\'se .
##10.091.07c##  A te\' yatante ra\_thyo\_3\_\' yathA\_ pR^itha\_kChardhA\'Msyagne a\_jarA\'Ni\_ dhakSha\'taH ..
##10.091.08a##  me\_dhA\_kA\_raM vi\_datha\'sya pra\_sAdha\'nama\_gniM hotA\'raM pari\_bhUta\'maM ma\_tim .
##10.091.08c##  tamidarbhe\' ha\_viShyA sa\'mA\_namittaminma\_he vR^i\'Nate\_ nAnyaM tvat ..
##10.091.09a##  tvAmidatra\' vR^iNate tvA\_yavo\_ hotA\'ramagne vi\_dathe\'Shu ve\_dhasa\'H .
##10.091.09c##  yadde\'va\_yanto\_ dadha\'ti\_ prayA\'Msi te ha\_viShma\'nto\_ mana\'vo vR^i\_ktaba\'rhiShaH ..
##10.091.10a##  tavA\'gne ho\_traM tava\' po\_tramR^i\_tviya\_M tava\' ne\_ShTraM tvama\_gnidR^i\'tAya\_taH .
##10.091.10c##  tava\' prashA\_straM tvama\'dhvarIyasi bra\_hmA chAsi\' gR^i\_hapa\'tishcha no\_ dame\' ..
##10.091.11a##  yastubhya\'magne a\_mR^itA\'ya\_ martya\'H sa\_midhA\_ dAsha\'du\_ta vA\' ha\_viShkR^i\'ti .
##10.091.11c##  tasya\_ hotA\' bhavasi\_ yAsi\' dU\_tya1\_\'mupa\' brUShe\_ yaja\'syadhvarI\_yasi\' ..
##10.091.12a##  i\_mA a\'smai ma\_tayo\_ vAcho\' a\_smadA.N R^icho\_ gira\'H suShTu\_taya\_H sama\'gmata .
##10.091.12c##  va\_sU\_yavo\_ vasa\'ve jA\_tave\'dase vR^i\_ddhAsu\' chi\_dvardha\'no\_ yAsu\' chA\_kana\'t ..
##10.091.13a##  i\_mAM pra\_tnAya\' suShTu\_tiM navI\'yasIM vo\_cheya\'masmA usha\_te shR^i\_Notu\' naH .
##10.091.13c##  bhU\_yA anta\'rA hR^i\_dya\'sya ni\_spR^ishe\' jA\_yeva\_ patya\' usha\_tI su\_vAsA\'H ..
##10.091.14a##  yasmi\_nnashvA\'sa R^iSha\_bhAsa\' u\_kShaNo\' va\_shA me\_ShA a\'vasR^i\_ShTAsa\_ Ahu\'tAH .
##10.091.14c##  kI\_lA\_la\_pe soma\'pR^iShThAya ve\_dhase\' hR^i\_dA ma\_tiM ja\'naye\_ chAru\'ma\_gnaye\' ..
##10.091.15a##  ahA\'vyagne ha\_virA\_sye\' te sru\_chI\'va ghR^i\_taM cha\_mvI\'va\_ soma\'H .
##10.091.15c##  vA\_ja\_sani\'M ra\_yima\_sme su\_vIra\'M prasha\_staM dhe\'hi ya\_shasa\'M bR^i\_hanta\'m ..
##10.092.01a##  ya\_j~nasya\' vo ra\_thya\'M vi\_shpati\'M vi\_shAM hotA\'rama\_ktorati\'thiM vi\_bhAva\'sum .
##10.092.01c##  shocha\_~nChuShkA\'su\_ hari\'NIShu\_ jarbhu\'ra\_dvR^iShA\' ke\_turya\'ja\_to dyAma\'shAyata ..
##10.092.02a##  i\_mama\'~nja\_spAmu\_bhaye\' akR^iNvata dha\_rmANa\'ma\_gniM vi\_datha\'sya\_ sAdha\'nam .
##10.092.02c##  a\_ktuM na ya\_hvamu\_Shasa\'H pu\_rohi\'ta\_M tanU\_napA\'tamaru\_Shasya\' niMsate ..
##10.092.03a##  baLa\'sya nI\_thA vi pa\_Neshcha\' manmahe va\_yA a\'sya\_ prahu\'tA Asu\_ratta\'ve .
##10.092.03c##  ya\_dA gho\_rAso\' amR^ita\_tvamAsha\_tAdijjana\'sya\_ daivya\'sya charkiran ..
##10.092.04a##  R^i\_tasya\_ hi prasi\'ti\_rdyauru\_ru vyacho\_ namo\' ma\_hya1\_\'rama\'ti\_H panI\'yasI .
##10.092.04c##  indro\' mi\_tro varu\'Na\_H saM chi\'kitri\_re.atho\_ bhaga\'H savi\_tA pU\_tada\'kShasaH ..
##10.092.05a##  pra ru\_dreNa\' ya\_yinA\' yanti\_ sindha\'vasti\_ro ma\_hIma\_rama\'tiM dadhanvire .
##10.092.05c##  yebhi\_H pari\'jmA pari\_yannu\_ru jrayo\_ vi roru\'vajja\_Thare\_ vishva\'mu\_kShate\' ..
##10.092.06a##  krA\_NA ru\_drA ma\_ruto\' vi\_shvakR^i\'ShTayo di\_vaH shye\_nAso\_ asu\'rasya nI\_Laya\'H .
##10.092.06c##  tebhi\'shchaShTe\_ varu\'No mi\_tro a\'rya\_mendro\' de\_vebhi\'rarva\_shebhi\_rarva\'shaH ..
##10.092.07a##  indre\_ bhuja\'M shashamA\_nAsa\' Ashata\_ sUro\_ dR^ishI\'ke\_ vR^iSha\'Nashcha\_ pauMsye\' .
##10.092.07c##  pra ye nva\'syA\_rhaNA\' tatakShi\_re yuja\_M vajra\'M nR^i\_Shada\'neShu kA\_rava\'H ..
##10.092.08a##  sUra\'shchi\_dA ha\_rito\' asya rIrama\_dindrA\_dA kashchi\'dbhayate\_ tavI\'yasaH .
##10.092.08c##  bhI\_masya\_ vR^iShNo\' ja\_TharA\'dabhi\_shvaso\' di\_vedi\'ve\_ sahu\'riH sta\_nnabA\'dhitaH ..
##10.092.09a##  stoma\'M vo a\_dya ru\_drAya\_ shikva\'se kSha\_yadvI\'rAya\_ nama\'sA didiShTana .
##10.092.09c##  yebhi\'H shi\_vaH svavA\'.N eva\_yAva\'bhirdi\_vaH siSha\'kti\_ svaya\'shA\_ nikA\'mabhiH ..
##10.092.10a##  te hi pra\_jAyA\_ abha\'ranta\_ vi shravo\_ bR^iha\_spati\'rvR^iSha\_bhaH soma\'jAmayaH .
##10.092.10c##  ya\_j~nairatha\'rvA pratha\_mo vi dhA\'rayadde\_vA dakShai\_rbhR^iga\'va\_H saM chi\'kitrire ..
##10.092.11a##  te hi dyAvA\'pR^ithi\_vI bhUri\'retasA\_ narA\_shaMsa\_shchatu\'ra~Ngo ya\_mo.adi\'tiH .
##10.092.11c##  de\_vastvaShTA\' draviNo\_dA R^i\'bhu\_kShaNa\_H pra ro\'da\_sI ma\_ruto\_ viShNu\'rarhire ..
##10.092.12a##  u\_ta sya na\' u\_shijA\'murvi\_yA ka\_virahi\'H shR^iNotu bu\_dhnyo\_3\_\' havI\'mani .
##10.092.12c##  sUryA\_mAsA\' vi\_chara\'ntA divi\_kShitA\' dhi\_yA sha\'mInahuShI a\_sya bo\'dhatam ..
##10.092.13a##  pra na\'H pU\_ShA cha\_ratha\'M vi\_shvade\'vyo\_.apAM napA\'davatu vA\_yuri\_ShTaye\' .
##10.092.13c##  A\_tmAna\_M vasyo\' a\_bhi vAta\'marchata\_ tada\'shvinA suhavA\_ yAma\'ni shrutam ..
##10.092.14a##  vi\_shAmA\_sAmabha\'yAnAmadhi\_kShita\'M gI\_rbhiru\_ svaya\'shasaM gR^iNImasi .
##10.092.14c##  gnAbhi\_rvishvA\'bhi\_radi\'timana\_rvaNa\'ma\_ktoryuvA\'naM nR^i\_maNA\_ adhA\_ pati\'m ..
##10.092.15a##  rebha\_datra\' ja\_nuShA\_ pUrvo\_ a~Ngi\'rA\_ grAvA\'Na U\_rdhvA a\_bhi cha\'kShuradhva\_ram .
##10.092.15c##  yebhi\_rvihA\'yA\_ abha\'vadvichakSha\_NaH pAtha\'H su\_meka\_M svadhi\'ti\_rvana\'nvati ..
##10.093.01a##  mahi\' dyAvApR^ithivI bhUtamu\_rvI nArI\' ya\_hvI na roda\'sI\_ sada\'M naH .
##10.093.01c##  tebhi\'rnaH pAta\_M sahya\'sa e\_bhirna\'H pAtaM shU\_ShaNi\' ..
##10.093.02a##  ya\_j~neya\'j~ne\_ sa martyo\' de\_vAnsa\'paryati .
##10.093.02c##  yaH su\_mnairdI\'rgha\_shrutta\'ma A\_vivA\'satyenAn ..
##10.093.03a##  vishve\'ShAmirajyavo de\_vAnA\_M vArma\_haH .
##10.093.03c##  vishve\_ hi vi\_shvama\'haso\_ vishve\' ya\_j~neShu\' ya\_j~niyA\'H ..
##10.093.04a##  te ghA\_ rAjA\'no a\_mR^ita\'sya ma\_ndrA a\'rya\_mA mi\_tro varu\'Na\_H pari\'jmA .
##10.093.04c##  kadru\_dro nR^i\_NAM stu\_to ma\_ruta\'H pU\_ShaNo\_ bhaga\'H ..
##10.093.05a##  u\_ta no\_ nakta\'ma\_pAM vR^i\'ShaNvasU\_ sUryA\_mAsA\_ sada\'nAya sadha\_nyA\' .
##10.093.05c##  sachA\_ yatsAdye\'ShA\_mahi\'rbu\_dhneShu\' bu\_dhnya\'H ..
##10.093.06a##  u\_ta no\' de\_vAva\_shvinA\' shu\_bhaspatI\_ dhAma\'bhirmi\_trAvaru\'NA uruShyatAm .
##10.093.06c##  ma\_haH sa rA\_ya eSha\_te.ati\_ dhanve\'va duri\_tA ..
##10.093.07a##  u\_ta no\' ru\_drA chi\'nmR^iLatAma\_shvinA\_ vishve\' de\_vAso\_ ratha\_spati\_rbhaga\'H .
##10.093.07c##  R^i\_bhurvAja\' R^ibhukShaNa\_H pari\'jmA vishvavedasaH ..
##10.093.08a##  R^i\_bhurR^i\'bhu\_kShA R^i\_bhurvi\'dha\_to mada\_ A te\_ harI\' jUjuvA\_nasya\' vA\_jinA\' .
##10.093.08c##  du\_ShTara\_M yasya\_ sAma\' chi\_dR^idha\'gya\_j~no na mAnu\'ShaH ..
##10.093.09a##  kR^i\_dhI no\_ ahra\'yo deva savita\_H sa cha\' stuShe ma\_ghonA\'m .
##10.093.09c##  sa\_ho na\_ indro\_ vahni\'bhi\_rnye\'ShAM charShaNI\_nAM cha\_kraM ra\_shmiM na yo\'yuve ..
##10.093.10a##  aiShu\' dyAvApR^ithivI dhAtaM ma\_hada\_sme vI\_reShu\' vi\_shvacha\'rShaNi\_ shrava\'H .
##10.093.10c##  pR^i\_kShaM vAja\'sya sA\_taye\' pR^i\_kShaM rA\_yota tu\_rvaNe\' ..
##10.093.11a##  e\_taM shaMsa\'mindrAsma\_yuShTvaM kUchi\_tsanta\'M sahasAvanna\_bhiShTa\'ye .
##10.093.11c##  sadA\' pAhya\_bhiShTa\'ye me\_datA\'M ve\_datA\' vaso ..
##10.093.12a##  e\_taM me\_ stoma\'M ta\_nA na sUrye\' dyu\_tadyA\'mAnaM vAvR^idhanta nR^i\_NAm .
##10.093.12c##  sa\_Mvana\'na\_M nAshvya\_M taShTe\_vAna\'pachyutam ..
##10.093.13a##  vA\_varta\_ yeShA\'M rA\_yA yu\_ktaiShA\'M hira\_NyayI\' .
##10.093.13c##  ne\_madhi\'tA\_ na pauMsyA\_ vR^ithe\'va vi\_ShTAntA\' ..
##10.093.14a##  pra taddu\_HshIme\_ pR^itha\'vAne ve\_ne pra rA\_me vo\'cha\_masu\'re ma\_ghava\'tsu .
##10.093.14c##  ye yu\_ktvAya\_ pa~ncha\' sha\_tAsma\_yu pa\_thA vi\_shrAvye\'ShAm ..
##10.093.15a##  adhInnvatra\' sapta\_tiM cha\' sa\_pta cha\' .
##10.093.15b##  sa\_dyo di\'diShTa\_ tAnva\'H sa\_dyo di\'diShTa pA\_rthyaH sa\_dyo di\'diShTa mAya\_vaH ..
##10.094.01a##  praite va\'dantu\_ pra va\_yaM va\'dAma\_ grAva\'bhyo\_ vAcha\'M vadatA\_ vada\'dbhyaH .
##10.094.01c##  yada\'drayaH parvatAH sA\_kamA\_shava\_H shloka\_M ghoSha\_M bhara\_thendrA\'ya so\_mina\'H ..
##10.094.02a##  e\_te va\'danti sha\_tava\'tsa\_hasra\'vada\_bhi kra\'ndanti\_ hari\'tebhirA\_sabhi\'H .
##10.094.02c##  vi\_ShTvI grAvA\'NaH su\_kR^ita\'H sukR^i\_tyayA\_ hotu\'shchi\_tpUrve\' havi\_radya\'mAshata ..
##10.094.03a##  e\_te va\'da\_ntyavi\'danna\_nA madhu\_ nyU\'~Nkhayante\_ adhi\' pa\_kva Ami\'Shi .
##10.094.03c##  vR^i\_kShasya\_ shAkhA\'maru\_Nasya\_ bapsa\'ta\_ste sUbha\'rvA vR^iSha\_bhAH prema\'rAviShuH ..
##10.094.04a##  bR^i\_hadva\'danti madi\_reNa\' ma\_ndinendra\_M krosha\'nto.avidanna\_nA madhu\' .
##10.094.04c##  sa\_MrabhyA\_ dhIrA\_H svasR^i\'bhiranartiShurAgho\_Shaya\'ntaH pR^ithi\_vImu\'pa\_bdibhi\'H ..
##10.094.05a##  su\_pa\_rNA vAcha\'makra\_topa\_ dyavyA\'kha\_re kR^iShNA\' iShi\_rA a\'nartiShuH .
##10.094.05c##  nya1\_\'~Nni ya\_ntyupa\'rasya niShkR^i\_taM pu\_rU reto\' dadhire sUrya\_shvita\'H ..
##10.094.06a##  u\_grA i\'va pra\_vaha\'ntaH sa\_mAya\'muH sA\_kaM yu\_ktA vR^iSha\'No\_ bibhra\'to\_ dhura\'H .
##10.094.06c##  yachChva\_santo\' jagrasA\_nA arA\'viShuH shR^i\_Nva e\'ShAM pro\_thatho\_ arva\'tAmiva ..
##10.094.07a##  dashA\'vanibhyo\_ dasha\'kakShyebhyo\_ dasha\'yoktrebhyo\_ dasha\'yojanebhyaH .
##10.094.07c##  dashA\'bhIshubhyo archatA\_jare\'bhyo\_ dasha\_ dhuro\_ dasha\' yu\_ktA vaha\'dbhyaH ..
##10.094.08a##  te adra\'yo\_ dasha\'yantrAsa A\_shava\_steShA\'mA\_dhAna\_M parye\'ti harya\_tam .
##10.094.08c##  ta U\' su\_tasya\' so\_myasyAndha\'so\_M.ashoH pI\_yUSha\'M pratha\_masya\' bhejire ..
##10.094.09a##  te so\_mAdo\_ harI\_ indra\'sya niMsate\_M.ashuM du\_hanto\_ adhyA\'sate\_ gavi\' .
##10.094.09c##  tebhi\'rdu\_gdhaM pa\'pi\_vAnso\_myaM madhvindro\' vardhate\_ pratha\'te vR^iShA\_yate\' ..
##10.094.10a##  vR^iShA\' vo a\_Mshurna kilA\' riShAtha\_neLA\'vanta\_H sada\_mitstha\_nAshi\'tAH .
##10.094.10c##  rai\_va\_tyeva\_ maha\'sA\_ chAra\'vaH sthana\_ yasya\' grAvANo\_ aju\'Shadhvamadhva\_ram ..
##10.094.11a##  tR^i\_di\_lA atR^i\'dilAso\_ adra\'yo.ashrama\_NA ashR^i\'thitA\_ amR^i\'tyavaH .
##10.094.11c##  a\_nA\_tu\_rA a\_jarA\_H sthAma\'viShNavaH supI\_vaso\_ atR^i\'ShitA\_ atR^i\'ShNajaH ..
##10.094.12a##  dhru\_vA e\_va va\'H pi\_taro\' yu\_geyu\'ge\_ kShema\'kAmAsa\_H sada\'so\_ na yu\'~njate .
##10.094.12c##  a\_ju\_ryAso\' hari\_ShAcho\' ha\_ridra\'va\_ A dyAM rave\'Na pR^ithi\_vIma\'shushravuH ..
##10.094.13a##  tadidva\'da\_ntyadra\'yo vi\_mocha\'ne\_ yAma\'nna~nja\_spA i\'va\_ ghedu\'pa\_bdibhi\'H .
##10.094.13c##  vapa\'nto\_ bIja\'miva dhAnyA\_kR^ita\'H pR^i\_~nchanti\_ soma\_M na mi\'nanti\_ bapsa\'taH ..
##10.094.14a##  su\_te a\'dhva\_re adhi\_ vAcha\'makra\_tA krI\_Layo\_ na mA\_tara\'M tu\_danta\'H .
##10.094.14c##  vi ShU mu\'~nchA suShu\_vuSho\' manI\_ShAM vi va\'rtantA\_madra\'ya\_shchAya\'mAnAH ..
##10.095.01a##  ha\_ye jAye\_ mana\'sA\_ tiShTha\' ghore\_ vachA\'Msi mi\_shrA kR^i\'NavAvahai\_ nu .
##10.095.01c##  na nau\_ mantrA\_ anu\'ditAsa e\_te maya\'skara\_npara\'tare cha\_nAha\'n ..
##10.095.02a##  kime\_tA vA\_chA kR^i\'NavA\_ tavA\_haM prAkra\'miShamu\_ShasA\'magri\_yeva\' .
##10.095.02c##  purU\'rava\_H puna\_rasta\_M pare\'hi durApa\_nA vAta\' ivA\_hama\'smi ..
##10.095.03a##  iShu\_rna shri\_ya i\'Shu\_dhera\'sa\_nA go\_ShAH sha\'ta\_sA na raMhi\'H .
##10.095.03c##  a\_vIre\_ kratau\_ vi da\'vidyuta\_nnorA\_ na mA\_yuM chi\'tayanta\_ dhuna\'yaH ..
##10.095.04a##  sA vasu\_ dadha\'tI\_ shvashu\'rAya\_ vaya\_ uSho\_ yadi\_ vaShTyanti\'gR^ihAt .
##10.095.04c##  asta\'M nanakShe\_ yasmi\'~nchA\_kandivA\_ nakta\'M shnathi\_tA vai\'ta\_sena\' ..
##10.095.05a##  triH sma\_ mAhna\'H shnathayo vaita\_seno\_ta sma\_ me.avya\'tyai pR^iNAsi .
##10.095.05c##  purU\'ra\_vo.anu\' te\_ keta\'mAya\_M rAjA\' me vIra ta\_nva1\_\'stadA\'sIH ..
##10.095.06a##  yA su\'jU\_rNiH shreNi\'H su\_mna/A\'pirhra\_decha\'kShu\_rna gra\_nthinI\' chara\_NyuH .
##10.095.06c##  tA a\_~njayo\'.aru\_Nayo\_ na sa\'sruH shri\_ye gAvo\_ na dhe\_navo\'.anavanta ..
##10.095.07a##  sama\'smi\_~njAya\'mAna Asata\_ gnA u\_tema\'vardhanna\_dya1\_\'H svagU\'rtAH .
##10.095.07c##  ma\_he yattvA\' purUravo\_ raNA\_yAva\'rdhayandasyu\_hatyA\'ya de\_vAH ..
##10.095.08a##  sachA\_ yadA\'su\_ jaha\'tI\_Shvatka\_mamA\'nuShIShu\_ mAnu\'Sho ni\_Sheve\' .
##10.095.08c##  apa\' sma\_ matta\_rasa\'ntI\_ na bhu\_jyustA a\'trasanratha\_spR^isho\_ nAshvA\'H ..
##10.095.09a##  yadA\'su\_ marto\' a\_mR^itA\'su ni\_spR^iksaM kSho\_NIbhi\_H kratu\'bhi\_rna pR^i\_~Nkte .
##10.095.09c##  tA A\_tayo\_ na ta\_nva\'H shumbhata\_ svA ashvA\'so\_ na krI\_Layo\_ danda\'shAnAH ..
##10.095.10a##  vi\_dyunna yA pata\'ntI\_ davi\'dyo\_dbhara\'ntI me\_ apyA\_ kAmyA\'ni .
##10.095.10c##  jani\'ShTo a\_po narya\_H sujA\'ta\_H prorvashI\' tirata dI\_rghamAyu\'H ..
##10.095.11a##  ja\_j~ni\_Sha i\_tthA go\_pIthyA\'ya\_ hi da\_dhAtha\_ tatpu\'rUravo ma\_ oja\'H .
##10.095.11c##  ashA\'saM tvA vi\_duShI\_ sasmi\_nnaha\_nna ma\_ AshR^i\'No\_H kima\_bhugva\'dAsi ..
##10.095.12a##  ka\_dA sU\_nuH pi\_tara\'M jA\_ta i\'chChAchcha\_krannAshru\' vartayadvijA\_nan .
##10.095.12c##  ko dampa\'tI\_ sama\'nasA\_ vi yU\'yo\_dadha\_ yada\_gniH shvashu\'reShu\_ dIda\'yat ..
##10.095.13a##  prati\' bravANi va\_rtaya\'te\_ ashru\' cha\_kranna kra\'ndadA\_dhye\' shi\_vAyai\' .
##10.095.13c##  pra tatte\' hinavA\_ yatte\' a\_sme pare\_hyasta\'M na\_hi mU\'ra\_ mApa\'H ..
##10.095.14a##  su\_de\_vo a\_dya pra\_pate\_danA\'vR^itparA\_vata\'M para\_mAM ganta\_vA u\' .
##10.095.14c##  adhA\_ shayI\'ta\_ nirR^i\'teru\_pasthe.adhai\'na\_M vR^ikA\' rabha\_sAso\' a\_dyuH ..
##10.095.15a##  purU\'ravo\_ mA mR^i\'thA\_ mA pra pa\'pto\_ mA tvA\_ vR^ikA\'so\_ ashi\'vAsa u kShan .
##10.095.15c##  na vai straiNA\'ni sa\_khyAni\' santi sAlAvR^i\_kANA\_M hR^ida\'yAnye\_tA ..
##10.095.16a##  yadvirU\_pAcha\'ra\_M martye\_Shvava\'sa\_M rAtrI\'H sha\_rada\_shchata\'sraH .
##10.095.16c##  ghR^i\_tasya\' sto\_kaM sa\_kR^idahna\' AshnA\_M tAde\_vedaM tA\'tR^ipA\_NA cha\'rAmi ..
##10.095.17a##  a\_nta\_ri\_kSha\_prAM raja\'so vi\_mAnI\_mupa\' shikShAmyu\_rvashI\_M vasi\'ShThaH .
##10.095.17c##  upa\' tvA rA\_tiH su\'kR^i\_tasya\_ tiShThA\_nni va\'rtasva\_ hR^ida\'yaM tapyate me ..
##10.095.18a##  iti\' tvA de\_vA i\_ma A\'huraiLa\_ yathe\'me\_tadbhava\'si mR^i\_tyuba\'ndhuH .
##10.095.18c##  pra\_jA te\' de\_vAnha\_viShA\' yajAti sva\_rga u\_ tvamapi\' mAdayAse ..
##10.096.01a##  pra te\' ma\_he vi\_dathe\' shaMsiSha\_M harI\_ pra te\' vanve va\_nuSho\' harya\_taM mada\'m .
##10.096.01c##  ghR^i\_taM na yo hari\'bhi\_shchAru\_ secha\'ta\_ A tvA\' vishantu\_ hari\'varpasa\_M gira\'H ..
##10.096.02a##  hari\_M hi yoni\'ma\_bhi ye sa\_masva\'ranhi\_nvanto\_ harI\' di\_vyaM yathA\_ sada\'H .
##10.096.02c##  A yaM pR^i\_Nanti\_ hari\'bhi\_rna dhe\_nava\_ indrA\'ya shU\_ShaM hari\'vantamarchata ..
##10.096.03a##  so a\'sya\_ vajro\_ hari\'to\_ ya A\'ya\_so hari\_rnikA\'mo\_ hari\_rA gabha\'styoH .
##10.096.03c##  dyu\_mnI su\'shi\_pro hari\'manyusAyaka\_ indre\_ ni rU\_pA hari\'tA mimikShire ..
##10.096.04a##  di\_vi na ke\_turadhi\' dhAyi harya\_to vi\_vyacha\_dvajro\_ hari\'to\_ na raMhyA\' .
##10.096.04c##  tu\_dadahi\_M hari\'shipro\_ ya A\'ya\_saH sa\_hasra\'shokA abhavaddharimbha\_raH ..
##10.096.05a##  tvaMtva\'maharyathA\_ upa\'stuta\_H pUrve\'bhirindra harikesha\_ yajva\'bhiH .
##10.096.05c##  tvaM ha\'ryasi\_ tava\_ vishva\'mu\_kthya1\_\'masA\'mi\_ rAdho\' harijAta harya\_tam ..
##10.096.06a##  tA va\_jriNa\'M ma\_ndina\_M stomya\_M mada\_ indra\_M rathe\' vahato harya\_tA harI\' .
##10.096.06c##  pu\_rUNya\'smai\_ sava\'nAni\_ harya\'ta\_ indrA\'ya\_ somA\_ hara\'yo dadhanvire ..
##10.096.07a##  ara\_M kAmA\'ya\_ hara\'yo dadhanvire sthi\_rAya\' hinva\_nhara\'yo\_ harI\' tu\_rA .
##10.096.07c##  arva\'dbhi\_ryo hari\'bhi\_rjoSha\_mIya\'te\_ so a\'sya\_ kAma\_M hari\'vantamAnashe ..
##10.096.08a##  hari\'shmashAru\_rhari\'kesha Aya\_sastu\'ra\_speye\_ yo ha\'ri\_pA ava\'rdhata .
##10.096.08c##  arva\'dbhi\_ryo hari\'bhirvA\_jinI\'vasu\_rati\_ vishvA\' duri\_tA pAri\'Sha\_ddharI\' ..
##10.096.09a##  sruve\'va\_ yasya\_ hari\'NI vipe\_tatu\_H shipre\_ vAjA\'ya\_ hari\'NI\_ davi\'dhvataH .
##10.096.09c##  pra yatkR^i\_te cha\'ma\_se marmR^i\'ja\_ddharI\' pI\_tvA mada\'sya harya\_tasyAndha\'saH ..
##10.096.10a##  u\_ta sma\_ sadma\' harya\_tasya\' pa\_styo\_3\_\'ratyo\_ na vAja\_M hari\'vA.N achikradat .
##10.096.10c##  ma\_hI chi\_ddhi dhi\_ShaNAha\'rya\_doja\'sA bR^i\_hadvayo\' dadhiShe harya\_tashchi\_dA ..
##10.096.11a##  A roda\'sI\_ harya\'mANo mahi\_tvA navya\'MnavyaM haryasi\_ manma\_ nu pri\_yam .
##10.096.11c##  pra pa\_stya\'masura harya\_taM gorA\_viShkR^i\'dhi\_ hara\'ye\_ sUryA\'ya ..
##10.096.12a##  A tvA\' ha\_ryanta\'M pra\_yujo\_ janA\'nA\_M rathe\' vahantu\_ hari\'shipramindra .
##10.096.12c##  pibA\_ yathA\_ prati\'bhR^itasya\_ madhvo\_ harya\'nya\_j~naM sa\'dha\_mAde\_ dasho\'Nim ..
##10.096.13a##  apA\_H pUrve\'ShAM harivaH su\_tAnA\_matho\' i\_daM sava\'na\_M keva\'laM te .
##10.096.13c##  ma\_ma\_ddhi soma\_M madhu\'mantamindra sa\_trA vR^i\'Sha~nja\_Thara\_ A vR^i\'Shasva ..
##10.097.01a##  yA oSha\'dhI\_H pUrvA\' jA\_tA de\_vebhya\'striyu\_gaM pu\_rA .
##10.097.01c##  manai\_ nu ba\_bhrUNA\'ma\_haM sha\_taM dhAmA\'ni sa\_pta cha\' ..
##10.097.02a##  sha\_taM vo\' amba\_ dhAmA\'ni sa\_hasra\'mu\_ta vo\_ ruha\'H .
##10.097.02c##  adhA\' shatakratvo yU\_yami\_maM me\' aga\_daM kR^i\'ta ..
##10.097.03a##  oSha\'dhI\_H prati\' modadhva\_M puShpa\'vatIH pra\_sUva\'rIH .
##10.097.03c##  ashvA\' iva sa\_jitva\'rIrvI\_rudha\'H pArayi\_ShNva\'H ..
##10.097.04a##  oSha\'dhI\_riti\' mAtara\_stadvo\' devI\_rupa\' bruve .
##10.097.04c##  sa\_neya\_mashva\_M gAM vAsa\' A\_tmAna\_M tava\' pUruSha ..
##10.097.05a##  a\_shva\_tthe vo\' ni\_Shada\'naM pa\_rNe vo\' vasa\_tiShkR^i\_tA .
##10.097.05c##  go\_bhAja\_ itkilA\'satha\_ yatsa\_nava\'tha\_ pUru\'Sham ..
##10.097.06a##  yatrauSha\'dhIH sa\_magma\'ta\_ rAjA\'na\_H sami\'tAviva .
##10.097.06c##  vipra\_H sa u\'chyate bhi\_Shagra\'kSho\_hAmI\'va\_chAta\'naH ..
##10.097.07a##  a\_shvA\_va\_tIM so\'mAva\_tImU\_rjaya\'ntI\_mudo\'jasam .
##10.097.07c##  Avi\'tsi\_ sarvA\_ oSha\'dhIra\_smA a\'ri\_ShTatA\'taye ..
##10.097.08a##  uchChuShmA\_ oSha\'dhInA\_M gAvo\' go\_ShThAdi\'verate .
##10.097.08c##  dhana\'M sani\_ShyantI\'nAmA\_tmAna\_M tava\' pUruSha ..
##10.097.09a##  iShkR^i\'ti\_rnAma\' vo mA\_tAtho\' yU\_yaM stha\_ niShkR^i\'tIH .
##10.097.09c##  sI\_rAH pa\'ta\_triNI\'H sthana\_ yadA\_maya\'ti\_ niShkR^i\'tha ..
##10.097.10a##  ati\_ vishvA\'H pari\_ShThA ste\_na i\'va vra\_jama\'kramuH .
##10.097.10c##  oSha\'dhI\_H prAchu\'chyavu\_ryatkiM cha\' ta\_nvo\_3\_\' rapa\'H ..
##10.097.11a##  yadi\_mA vA\_jaya\'nna\_hamoSha\'dhI\_rhasta\' Ada\_dhe .
##10.097.11c##  A\_tmA yakShma\'sya nashyati pu\_rA jI\'va\_gR^ibho\' yathA ..
##10.097.12a##  yasyau\'ShadhIH pra\_sarpa\_thA~Nga\'ma~Nga\_M paru\'ShparuH .
##10.097.12c##  tato\_ yakShma\_M vi bA\'dhadhva u\_gro ma\'dhyama\_shIri\'va ..
##10.097.13a##  sA\_kaM ya\'kShma\_ pra pa\'ta\_ chAShe\'Na kikidI\_vinA\' .
##10.097.13c##  sA\_kaM vAta\'sya\_ dhrAjyA\' sA\_kaM na\'shya ni\_hAka\'yA ..
##10.097.14a##  a\_nyA vo\' a\_nyAma\'vatva\_nyAnyasyA\_ upA\'vata .
##10.097.14c##  tAH sarvA\'H saMvidA\_nA i\_daM me\_ prAva\'tA\_ vacha\'H ..
##10.097.15a##  yAH pha\_linI\_ryA a\'pha\_lA a\'pu\_ShpA yAshcha\' pu\_ShpiNI\'H .
##10.097.15c##  bR^iha\_spati\'prasUtA\_stA no\' mu~ncha\_ntvaMha\'saH ..
##10.097.16a##  mu\_~nchantu\' mA shapa\_thyA\_3\_\'datho\' varu\_NyA\'du\_ta .
##10.097.16c##  atho\' ya\_masya\_ paDbI\'shA\_tsarva\'smAddevakilbi\_ShAt ..
##10.097.17a##  a\_va\_pata\'ntIravadandi\_va oSha\'dhaya\_spari\' .
##10.097.17c##  yaM jI\_vama\_shnavA\'mahai\_ na sa ri\'ShyAti\_ pUru\'ShaH ..
##10.097.18a##  yA oSha\'dhI\_H soma\'rAj~nIrba\_hvIH sha\_tavi\'chakShaNAH .
##10.097.18c##  tAsA\_M tvama\'syutta\_mAra\_M kAmA\'ya\_ shaM hR^i\_de ..
##10.097.19a##  yA oSha\'dhI\_H soma\'rAj~nI\_rviShThi\'tAH pR^ithi\_vImanu\' .
##10.097.19c##  bR^iha\_spati\'prasUtA a\_syai saM da\'tta vI\_rya\'m ..
##10.097.20a##  mA vo\' riShatkhani\_tA yasmai\' chA\_haM khanA\'mi vaH .
##10.097.20c##  dvi\_pachchatu\'Shpada\_smAka\_M sarva\'mastvanAtu\_ram ..
##10.097.21a##  yAshche\_damu\'pashR^i\_Nvanti\_ yAshcha\' dU\_raM parA\'gatAH .
##10.097.21c##  sarvA\'H sa\_Mgatya\' vIrudho\_.asyai saM da\'tta vI\_rya\'m ..
##10.097.22a##  oSha\'dhaya\_H saM va\'dante\_ some\'na sa\_ha rAj~nA\' .
##10.097.22c##  yasmai\' kR^i\_Noti\' brAhma\_NastaM rA\'janpArayAmasi ..
##10.097.23a##  tvamu\'tta\_mAsyo\'Shadhe\_ tava\' vR^i\_kShA upa\'stayaH .
##10.097.23c##  upa\'stirastu\_ so\_3\_\'.asmAka\_M yo a\_smA.N a\'bhi\_dAsa\'ti ..
##10.098.01a##  bR^iha\'spate\_ prati\' me de\_vatA\'mihi mi\_tro vA\_ yadvaru\'No\_ vAsi\' pU\_ShA .
##10.098.01c##  A\_di\_tyairvA\_ yadvasu\'bhirma\_rutvA\_nsa pa\_rjanya\_M shaMta\'nave vR^iShAya ..
##10.098.02a##  A de\_vo dU\_to a\'ji\_rashchi\'ki\_tvAntvadde\'vApe a\_bhi mAma\'gachChat .
##10.098.02c##  pra\_tI\_chI\_naH prati\_ mAmA va\'vR^itsva\_ dadhA\'mi te dyu\_matI\_M vAcha\'mA\_san ..
##10.098.03a##  a\_sme dhe\'hi dyu\_matI\_M vAcha\'mA\_sanbR^iha\'spate anamI\_vAmi\'Shi\_rAm .
##10.098.03c##  yayA\' vR^i\_ShTiM shaMta\'nave\_ vanA\'va di\_vo dra\_pso madhu\'mA\_.N A vi\'vesha ..
##10.098.04a##  A no\' dra\_psA madhu\'manto visha\_ntvindra\' de\_hyadhi\'rathaM sa\_hasra\'m .
##10.098.04c##  ni ShI\'da ho\_tramR^i\'tu\_thA ya\'jasva de\_vAnde\'vApe ha\_viShA\' saparya ..
##10.098.05a##  A\_rShTi\_She\_No ho\_tramR^iShi\'rni\_ShIda\'nde\_vApi\'rdevasuma\_tiM chi\'ki\_tvAn .
##10.098.05c##  sa utta\'rasmA\_dadha\'raM samu\_drama\_po di\_vyA a\'sR^ijadva\_rShyA\' a\_bhi ..
##10.098.06a##  a\_sminsa\'mu\_dre adhyutta\'rasmi\_nnApo\' de\_vebhi\_rnivR^i\'tA atiShThan .
##10.098.06c##  tA a\'dravannArShTiShe\_Nena\' sR^i\_ShTA de\_vApi\'nA\_ preShi\'tA mR^i\_kShiNI\'Shu ..
##10.098.07a##  yadde\_vApi\_H shaMta\'nave pu\_rohi\'to ho\_trAya\' vR^i\_taH kR^i\_paya\_nnadI\'dhet .
##10.098.07c##  de\_va\_shruta\'M vR^iShTi\_vani\_M rarA\'No\_ bR^iha\_spati\_rvAcha\'masmA ayachChat ..
##10.098.08a##  yaM tvA\' de\_vApi\'H shushuchA\_no a\'gna ArShTiShe\_No ma\'nu\_Shya\'H samI\_dhe .
##10.098.08c##  vishve\'bhirde\_vaira\'numa\_dyamA\'na\_H pra pa\_rjanya\'mIrayA vR^iShTi\_manta\'m ..
##10.098.09a##  tvAM pUrva\_ R^iSha\'yo gI\_rbhirA\'ya\_ntvAma\'dhva\_reShu\' puruhUta\_ vishve\' .
##10.098.09c##  sa\_hasrA\_Nyadhi\'rathAnya\_sme A no\' ya\_j~naM ro\'hida\_shvopa\' yAhi ..
##10.098.10a##  e\_tAnya\'gne nava\_tirnava\_ tve Ahu\'tA\_nyadhi\'rathA sa\_hasrA\' .
##10.098.10c##  tebhi\'rvardhasva ta\_nva\'H shUra pU\_rvIrdi\_vo no\' vR^i\_ShTimi\'Shi\_to ri\'rIhi ..
##10.098.11a##  e\_tAnya\'gne nava\_tiM sa\_hasrA\_ saM pra ya\'chCha\_ vR^iShNa\_ indrA\'ya bhA\_gam .
##10.098.11c##  vi\_dvAnpa\_tha R^i\'tu\_sho de\'va\_yAnA\_napyau\'lA\_naM di\_vi de\_veShu\' dhehi ..
##10.098.12a##  agne\_ bAdha\'sva\_ vi mR^idho\_ vi du\_rgahApAmI\'vA\_mapa\_ rakShA\'Msi sedha .
##10.098.12c##  a\_smAtsa\'mu\_drAdbR^i\'ha\_to di\_vo no\_.apAM bhU\_mAna\_mupa\' naH sR^ije\_ha ..
##10.099.01a##  kaM na\'shchi\_trami\'ShaNyasi chiki\_tvAnpR^i\'thu\_gmAna\'M vA\_shraM vA\'vR^i\_dhadhyai\' .
##10.099.01c##  kattasya\_ dAtu\_ shava\'so\_ vyu\'ShTau\_ takSha\_dvajra\'M vR^itra\_tura\_mapi\'nvat ..
##10.099.02a##  sa hi dyu\_tA vi\_dyutA\_ veti\_ sAma\' pR^i\_thuM yoni\'masura\_tvA sa\'sAda .
##10.099.02c##  sa sanI\'LebhiH prasahA\_no a\'sya\_ bhrAtu\_rna R^i\_te sa\_ptatha\'sya mA\_yAH ..
##10.099.03a##  sa vAja\_M yAtApa\'duShpadA\_ yansva\'rShAtA\_ pari\' Shadatsani\_Shyan .
##10.099.03c##  a\_na\_rvA yachCha\_tadu\'rasya\_ vedo\_ ghna~nChi\_shnade\'vA.N a\_bhi varpa\'sA\_ bhUt ..
##10.099.04a##  sa ya\_hvyo\_3\_\'.avanI\_rgoShvarvA ju\'hoti pradha\_nyA\'su\_ sasri\'H .
##10.099.04c##  a\_pAdo\_ yatra\_ yujyA\'so.ara\_thA dro\_Nya\'shvAsa\_ Ira\'te ghR^i\_taM vAH ..
##10.099.05a##  sa ru\_drebhi\_rasha\'stavAra\_ R^ibhvA\' hi\_tvI gaya\'mA\_re/a\'vadya\_ AgA\'t .
##10.099.05c##  va\_mrasya\' manye mithu\_nA viva\'vrI\_ anna\'ma\_bhItyA\'rodayanmuShA\_yan ..
##10.099.06a##  sa iddAsa\'M tuvI\_rava\_M pati\_rdanSha\'La\_kShaM tri\'shI\_rShANa\'M damanyat .
##10.099.06c##  a\_sya tri\_to nvoja\'sA vR^idhA\_no vi\_pA va\'rA\_hamayo\'/agrayA han ..
##10.099.07a##  sa druhva\'Ne\_ manu\'Sha UrdhvasA\_na A sA\'viShadarshasA\_nAya\_ sharu\'m .
##10.099.07c##  sa nR^ita\'mo\_ nahu\'Sho\_.asmatsujA\'ta\_H puro\'.abhina\_darha\'ndasyu\_hatye\' ..
##10.099.08a##  so a\_bhriyo\_ na yava\'sa uda\_nyankShayA\'ya gA\_tuM vi\_danno\' a\_sme .
##10.099.08c##  upa\_ yatsIda\_dindu\_M sharI\'raiH shye\_no.ayo\'pAShTirhanti\_ dasyU\'n ..
##10.099.09a##  sa vrAdha\'taH shavasA\_nebhi\'rasya\_ kutsA\'ya\_ shuShNa\'M kR^i\_paNe\_ parA\'dAt .
##10.099.09c##  a\_yaM ka\_vima\'nayachCha\_syamA\'na\_matka\_M yo a\'sya\_ sani\'to\_ta nR^i\_NAm ..
##10.099.10a##  a\_yaM da\'sha\_syannarye\'bhirasya da\_smo de\_vebhi\_rvaru\'No\_ na mA\_yI .
##10.099.10c##  a\_yaM ka\_nIna\' R^itu\_pA a\'ve\_dyami\'mItA\_raru\_M yashchatu\'ShpAt ..
##10.099.11a##  a\_sya stome\'bhiraushi\_ja R^i\_jishvA\' vra\_jaM da\'rayadvR^iSha\_bheNa\_ pipro\'H .
##10.099.11c##  sutvA\_ yadya\'ja\_to dI\_daya\_dgIH pura\' iyA\_no a\_bhi varpa\'sA\_ bhUt ..
##10.099.12a##  e\_vA ma\_ho a\'sura va\_kShathA\'ya vamra\_kaH pa\_Dbhirupa\' sarpa\_dindra\'m .
##10.099.12c##  sa i\'yA\_naH ka\'rati sva\_stima\'smA\_ iSha\_mUrja\'M sukShi\_tiM vishva\_mAbhA\'H ..
##10.100.01a##  indra\_ dR^ihya\' maghava\_ntvAva\_didbhu\_ja i\_ha stu\_taH su\'ta\_pA bo\'dhi no vR^i\_dhe .
##10.100.01c##  de\_vebhi\'rnaH savi\_tA prAva\'tu shru\_tamA sa\_rvatA\'ti\_madi\'tiM vR^iNImahe ..
##10.100.02a##  bharA\'ya\_ su bha\'rata bhA\_gamR^i\_tviya\_M pra vA\_yave\' shuchi\_pe kra\_ndadi\'ShTaye .
##10.100.02c##  gau\_rasya\_ yaH paya\'saH pI\_timA\'na\_sha A sa\_rvatA\'ti\_madi\'tiM vR^iNImahe ..
##10.100.03a##  A no\' de\_vaH sa\'vi\_tA sA\'viSha\_dvaya\' R^ijUya\_te yaja\'mAnAya sunva\_te .
##10.100.03c##  yathA\' de\_vAnpra\'ti\_bhUShe\'ma pAka\_vadA sa\_rvatA\'ti\_madi\'tiM vR^iNImahe ..
##10.100.04a##  indro\' a\_sme su\_manA\' astu vi\_shvahA\_ rAjA\_ soma\'H suvi\_tasyAdhye\'tu naH .
##10.100.04c##  yathA\'yathA mi\_tradhi\'tAni saMda\_dhurA sa\_rvatA\'ti\_madi\'tiM vR^iNImahe ..
##10.100.05a##  indra\' u\_kthena\_ shava\'sA\_ paru\'rdadhe\_ bR^iha\'spate pratarI\_tAsyAyu\'ShaH .
##10.100.05c##  ya\_j~no manu\_H prama\'tirnaH pi\_tA hi ka\_mA sa\_rvatA\'ti\_madi\'tiM vR^iNImahe ..
##10.100.06a##  indra\'sya\_ nu sukR^i\'ta\_M daivya\_M saho\_.agnirgR^i\_he ja\'ri\_tA medhi\'raH ka\_viH .
##10.100.06c##  ya\_j~nashcha\' bhUdvi\_dathe\_ chAru\_ranta\'ma\_ A sa\_rvatA\'ti\_madi\'tiM vR^iNImahe ..
##10.100.07a##  na vo\_ guhA\' chakR^ima\_ bhUri\' duShkR^i\_taM nAviShTya\'M vasavo deva\_heLa\'nam .
##10.100.07c##  mAki\'rno devA\_ anR^i\'tasya\_ varpa\'sa\_ A sa\_rvatA\'ti\_madi\'tiM vR^iNImahe ..
##10.100.08a##  apAmI\'vAM savi\_tA sA\'viSha\_nnya1\_\'gvarI\'ya\_ idapa\' sedha\_ntvadra\'yaH .
##10.100.08c##  grAvA\_ yatra\' madhu\_Shudu\_chyate\' bR^i\_hadA sa\_rvatA\'ti\_madi\'tiM vR^iNImahe ..
##10.100.09a##  U\_rdhvo grAvA\' vasavo.astu so\_tari\_ vishvA\_ dveShA\'Msi sanu\_taryu\'yota .
##10.100.09c##  sa no\' de\_vaH sa\'vi\_tA pA\_yurIDya\_ A sa\_rvatA\'ti\_madi\'tiM vR^iNImahe ..
##10.100.10a##  Urja\'M gAvo\_ yava\'se\_ pIvo\' attana R^i\_tasya\_ yAH sada\'ne\_ koshe\' a\_~Ngdhve .
##10.100.10c##  ta\_nUre\_va ta\_nvo\' astu bheSha\_jamA sa\_rvatA\'ti\_madi\'tiM vR^iNImahe ..
##10.100.11a##  kra\_tu\_prAvA\' jari\_tA shashva\'tA\_mava\_ indra\_ idbha\_drA prama\'tiH su\_tAva\'tAm .
##10.100.11c##  pU\_rNamUdha\'rdi\_vyaM yasya\' si\_ktaya\_ A sa\_rvatA\'ti\_madi\'tiM vR^iNImahe ..
##10.100.12a##  chi\_traste\' bhA\_nuH kra\'tu\_prA a\'bhi\_ShTiH santi\_ spR^idho\' jaraNi\_prA adhR^i\'ShTAH .
##10.100.12c##  raji\'ShThayA\_ rajyA\' pa\_shva A gostUtU\'rShati\_ paryagra\'M duva\_syuH ..
##10.101.01a##  udbu\'dhyadhva\_M sama\'nasaH sakhAya\_H sama\_gnimi\'ndhvaM ba\_hava\_H sanI\'LAH .
##10.101.01c##  da\_dhi\_krAma\_gnimu\_Shasa\'M cha de\_vImindrA\'va\_to.ava\'se\_ ni hva\'ye vaH ..
##10.101.02a##  ma\_ndrA kR^i\'Nudhva\_M dhiya\_ A ta\'nudhva\_M nAva\'maritra\_para\'NIM kR^iNudhvam .
##10.101.02c##  iShkR^i\'Nudhva\_mAyu\_dhAra\'M kR^iNudhva\_M prA~ncha\'M ya\_j~naM pra Na\'yatA sakhAyaH ..
##10.101.03a##  yu\_nakta\_ sIrA\_ vi yu\_gA ta\'nudhvaM kR^i\_te yonau\' vapate\_ha bIja\'m .
##10.101.03c##  gi\_rA cha\' shru\_ShTiH sabha\'rA\_ asa\'nno\_ nedI\'ya\_ itsR^i\_Nya\'H pa\_kvameyA\'t ..
##10.101.04a##  sIrA\' yu~njanti ka\_vayo\' yu\_gA vi ta\'nvate\_ pR^itha\'k .
##10.101.04c##  dhIrA\' de\_veShu\' sumna\_yA ..
##10.101.05a##  nirA\'hA\_vAnkR^i\'Notana\_ saM va\'ra\_trA da\'dhAtana .
##10.101.05c##  si\_~nchAma\'hA ava\_tamu\_driNa\'M va\_yaM su\_Sheka\_manu\'pakShitam ..
##10.101.06a##  iShkR^i\'tAhAvamava\_taM su\'vara\_traM su\'Shecha\_nam .
##10.101.06c##  u\_driNa\'M si~nche\_ akShi\'tam ..
##10.101.07a##  prI\_NI\_tAshvA\'nhi\_taM ja\'yAtha svasti\_vAha\_M ratha\_mitkR^i\'Nudhvam .
##10.101.07c##  droNA\'hAvamava\_tamashma\'chakra\_maMsa\'trakoshaM si~nchatA nR^i\_pANa\'m ..
##10.101.08a##  vra\_jaM kR^i\'Nudhva\_M sa hi vo\' nR^i\_pANo\_ varma\' sIvyadhvaM bahu\_lA pR^i\_thUni\' .
##10.101.08c##  pura\'H kR^iNudhva\_mAya\'sI\_radhR^i\'ShTA\_ mA va\'H susrochchama\_so dR^iMha\'tA\_ tam ..
##10.101.09a##  A vo\_ dhiya\'M ya\_j~niyA\'M varta U\_taye\_ devA\' de\_vIM ya\'ja\_tAM ya\_j~niyA\'mi\_ha .
##10.101.09c##  sA no\' duhIya\_dyava\'seva ga\_tvI sa\_hasra\'dhArA\_ paya\'sA ma\_hI gauH ..
##10.101.10a##  A tU Shi\'~ncha\_ hari\'mI\_M droru\_pasthe\_ vAshI\'bhistakShatAshma\_nmayI\'bhiH .
##10.101.10c##  pari\' Shvajadhva\_M dasha\' ka\_kShyA\'bhiru\_bhe dhurau\_ prati\_ vahni\'M yunakta ..
##10.101.11a##  u\_bhe dhurau\_ vahni\'rA\_pibda\'mAno\_.antaryone\'va charati dvi\_jAni\'H .
##10.101.11c##  vana\_spati\_M vana\_ AsthA\'payadhva\_M ni ShU da\'dhidhva\_makha\'nanta\_ utsa\'m ..
##10.101.12a##  kapR^i\'nnaraH kapR^i\_thamudda\'dhAtana cho\_daya\'ta khu\_data\_ vAja\'sAtaye .
##10.101.12c##  ni\_ShTi\_grya\'H pu\_tramA chyA\'vayo\_taya\_ indra\'M sa\_bAdha\' i\_ha soma\'pItaye ..
##10.102.01a##  pra te\_ ratha\'M mithU\_kR^ita\_mindro\'.avatu dhR^iShNu\_yA .
##10.102.01c##  a\_sminnA\_jau pu\'ruhUta shra\_vAyye\' dhanabha\_kSheShu\' no.ava ..
##10.102.02a##  utsma\_ vAto\' vahati\_ vAso\'.asyA\_ adhi\'ratha\_M yadaja\'yatsa\_hasra\'m .
##10.102.02c##  ra\_thIra\'bhUnmudga\_lAnI\_ gavi\'ShTau\_ bhare\' kR^i\_taM vya\'chedindrase\_nA ..
##10.102.03a##  a\_ntarya\'chCha\_ jighA\'Msato\_ vajra\'mindrAbhi\_dAsa\'taH .
##10.102.03c##  dAsa\'sya vA maghava\_nnArya\'sya vA sanu\_tarya\'vayA va\_dham ..
##10.102.04a##  u\_dno hra\_dama\'piba\_jjarhR^i\'ShANa\_H kUTa\'M sma tR^i\_Mhada\_bhimA\'timeti .
##10.102.04c##  pra mu\_ShkabhA\'ra\_H shrava\' i\_chChamA\'no.aji\_raM bA\_hU a\'bhara\_tsiShA\'san ..
##10.102.05a##  nya\'krandayannupa\_yanta\' ena\_mame\'hayanvR^iSha\_bhaM madhya\' A\_jeH .
##10.102.05c##  tena\_ sUbha\'rvaM sha\_tava\'tsa\_hasra\_M gavA\_M mudga\'laH pra\_dhane\' jigAya ..
##10.102.06a##  ka\_karda\'ve vR^iSha\_bho yu\_kta A\'sI\_davA\'vachI\_tsAra\'thirasya ke\_shI .
##10.102.06c##  dudhe\'ryu\_ktasya\_ drava\'taH sa\_hAna\'sa R^i\_chChanti\' ShmA ni\_Shpado\' mudga\_lAnI\'m ..
##10.102.07a##  u\_ta pra\_dhimuda\'hannasya vi\_dvAnupA\'yuna\_gvaMsa\'ga\_matra\_ shikSha\'n .
##10.102.07c##  indra\_ udA\'va\_tpati\_maghnyA\'nA\_mara\'Mhata\_ padyA\'bhiH ka\_kudmA\'n ..
##10.102.08a##  shu\_nama\'ShTrA\_vya\'charatkapa\_rdI va\'ra\_trAyA\_M dArvA\_nahya\'mAnaH .
##10.102.08c##  nR^i\_mNAni\' kR^i\_Nvanba\_have\_ janA\'ya\_ gAH pa\'spashA\_nastavi\'ShIradhatta ..
##10.102.09a##  i\_maM taM pa\'shya vR^iSha\_bhasya\_ yu~nja\_M kAShThA\'yA\_ madhye\' drugha\_NaM shayA\'nam .
##10.102.09c##  yena\' ji\_gAya\' sha\_tava\'tsa\_hasra\_M gavA\_M mudga\'laH pR^ita\_nAjye\'Shu ..
##10.102.10a##  A\_re a\_ghA ko nvi1\_\'tthA da\'darsha\_ yaM yu\_~njanti\_ tamvA sthA\'payanti .
##10.102.10c##  nAsmai\_ tR^iNa\_M noda\_kamA bha\'ra\_ntyutta\'ro dhu\_ro va\'hati pra\_dedi\'shat ..
##10.102.11a##  pa\_ri\_vR^i\_kteva\' pati\_vidya\'mAna\_T pIpyA\'nA\_ kUcha\'kreNeva si\_~nchan .
##10.102.11c##  e\_Shai\_ShyA\' chidra\_thyA\' jayema suma\_~Ngala\_M sina\'vadastu sA\_tam ..
##10.102.12a##  tvaM vishva\'sya\_ jaga\'ta\_shchakShu\'rindrAsi\_ chakShu\'ShaH .
##10.102.12c##  vR^iShA\_ yadA\_jiM vR^iSha\'NA\_ siShA\'sasi cho\_daya\_nvadhri\'NA yu\_jA ..
##10.103.01a##  A\_shuH shishA\'no vR^iSha\_bho na bhI\_mo gha\'nAgha\_naH kShobha\'NashcharShaNI\_nAm .
##10.103.01c##  sa\_Mkranda\'no.animi\_Sha e\'kavI\_raH sha\_taM senA\' ajayatsA\_kamindra\'H ..
##10.103.02a##  sa\_Mkranda\'nenAnimi\_SheNa\' ji\_ShNunA\' yutkA\_reNa\' dushchyava\_nena\' dhR^i\_ShNunA\' .
##10.103.02c##  tadindre\'Na jayata\_ tatsa\'hadhva\_M yudho\' nara\_ iShu\'hastena\_ vR^iShNA\' ..
##10.103.03a##  sa iShu\'hastai\_H sa ni\'Sha\_~Ngibhi\'rva\_shI saMsra\'ShTA\_ sa yudha\_ indro\' ga\_Nena\' .
##10.103.03c##  sa\_MsR^i\_ShTa\_jitso\'ma\_pA bA\'husha\_rdhyu1\_\'gradha\'nvA\_ prati\'hitAbhi\_rastA\' ..
##10.103.04a##  bR^iha\'spate\_ pari\' dIyA\_ rathe\'na rakSho\_hAmitrA\'.N apa\_bAdha\'mAnaH .
##10.103.04c##  pra\_bha\_~njansenA\'H pramR^i\_No yu\_dhA jaya\'nna\_smAka\'medhyavi\_tA rathA\'nAm ..
##10.103.05a##  ba\_la\_vi\_j~nA\_yaH sthavi\'ra\_H pravI\'ra\_H saha\'svAnvA\_jI saha\'mAna u\_graH .
##10.103.05c##  a\_bhivI\'ro a\_bhisa\'tvA saho\_jA jaitra\'mindra\_ ratha\_mA ti\'ShTha go\_vit ..
##10.103.06a##  go\_tra\_bhida\'M go\_vida\_M vajra\'bAhu\_M jaya\'nta\_majma\' pramR^i\_Nanta\_moja\'sA .
##10.103.06c##  i\_maM sa\'jAtA\_ anu\' vIrayadhva\_mindra\'M sakhAyo\_ anu\_ saM ra\'bhadhvam ..
##10.103.07a##  a\_bhi go\_trANi\_ saha\'sA\_ gAha\'mAno.ada\_yo vI\_raH sha\_tama\'nyu\_rindra\'H .
##10.103.07c##  du\_shchya\_va\_naH pR^i\'tanA\_ShALa\'yu\_dhyo\_3\_\'.asmAka\_M senA\' avatu\_ pra yu\_tsu ..
##10.103.08a##  indra\' AsAM ne\_tA bR^iha\_spati\_rdakShi\'NA ya\_j~naH pu\_ra e\'tu\_ soma\'H .
##10.103.08c##  de\_va\_se\_nAnA\'mabhibha~njatI\_nAM jaya\'ntInAM ma\_ruto\' ya\_ntvagra\'m ..
##10.103.09a##  indra\'sya\_ vR^iShNo\_ varu\'Nasya\_ rAj~na\' Adi\_tyAnA\'M ma\_rutA\_M shardha\' u\_gram .
##10.103.09c##  ma\_hAma\'nasAM bhuvanachya\_vAnA\_M ghoSho\' de\_vAnA\_M jaya\'tA\_muda\'sthAt ..
##10.103.10a##  uddha\'rShaya maghava\_nnAyu\'dhA\_nyutsatva\'nAM mAma\_kAnA\_M manA\'Msi .
##10.103.10c##  udvR^i\'trahanvA\_jinA\_M vAji\'nA\_nyudrathA\'nA\_M jaya\'tAM yantu\_ ghoShA\'H ..
##10.103.11a##  a\_smAka\_mindra\_H samR^i\'teShu dhva\_jeShva\_smAka\_M yA iSha\'va\_stA ja\'yantu .
##10.103.11c##  a\_smAka\'M vI\_rA utta\'re bhavantva\_smA.N u\' devA avatA\_ have\'Shu ..
##10.103.12a##  a\_mIShA\'M chi\_ttaM pra\'tilo\_bhaya\'ntI gR^ihA\_NA~NgA\'nyapve\_ pare\'hi .
##10.103.12c##  a\_bhi prehi\_ nirda\'ha hR^i\_tsu shokai\'ra\_ndhenA\_mitrA\_stama\'sA sachantAm ..
##10.103.13a##  pretA\_ jaya\'tA nara\_ indro\' va\_H sharma\' yachChatu .
##10.103.13c##  u\_grA va\'H santu bA\_havo\'.anAdhR^i\_ShyA yathAsa\'tha ..
##10.104.01a##  asA\'vi\_ soma\'H puruhUta\_ tubhya\_M hari\'bhyAM ya\_j~namupa\' yAhi\_ tUya\'m .
##10.104.01c##  tubhya\_M giro\_ vipra\'vIrA iyA\_nA da\'dhanvi\_ra i\'ndra\_ pibA\' su\_tasya\' ..
##10.104.02a##  a\_psu dhU\_tasya\' hariva\_H pibe\_ha nR^ibhi\'H su\_tasya\' ja\_Thara\'M pR^iNasva .
##10.104.02c##  mi\_mi\_kShuryamadra\'ya indra\_ tubhya\_M tebhi\'rvardhasva\_ mada\'mukthavAhaH ..
##10.104.03a##  progrAM pI\_tiM vR^iShNa\' iyarmi sa\_tyAM pra\_yai su\_tasya\' haryashva\_ tubhya\'m .
##10.104.03c##  indra\_ dhenA\'bhiri\_ha mA\'dayasva dhI\_bhirvishvA\'bhi\_H shachyA\' gR^iNA\_naH ..
##10.104.04a##  U\_tI sha\'chIva\_stava\' vI\_rye\'Na\_ vayo\_ dadhA\'nA u\_shija\' R^ita\_j~nAH .
##10.104.04c##  pra\_jAva\'dindra\_ manu\'Sho duro\_Ne ta\_sthurgR^i\_Nanta\'H sadha\_mAdyA\'saH ..
##10.104.05a##  praNI\'tibhiShTe haryashva su\_ShToH su\'Shu\_mnasya\' puru\_rucho\_ janA\'saH .
##10.104.05c##  maMhi\'ShThAmU\_tiM vi\_tire\_ dadhA\'nA sto\_tAra\' indra\_ tava\' sU\_nR^itA\'bhiH ..
##10.104.06a##  upa\_ brahmA\'Ni harivo\_ hari\'bhyA\_M soma\'sya yAhi pI\_taye\' su\_tasya\' .
##10.104.06c##  indra\' tvA ya\_j~naH kShama\'mANamAnaDdA\_shvA.N a\'syadhva\_rasya\' prake\_taH ..
##10.104.07a##  sa\_hasra\'vAjamabhimAti\_ShAha\'M su\_tera\'NaM ma\_ghavA\'naM suvR^i\_ktim .
##10.104.07c##  upa\' bhUShanti\_ giro\_ apra\'tIta\_mindra\'M nama\_syA ja\'ri\_tuH pa\'nanta ..
##10.104.08a##  sa\_ptApo\' de\_vIH su\_raNA\_ amR^i\'ktA\_ yAbhi\_H sindhu\_mata\'ra indra pU\_rbhit .
##10.104.08c##  na\_va\_tiM sro\_tyA nava\' cha\_ srava\'ntIrde\_vebhyo\' gA\_tuM manu\'She cha vindaH ..
##10.104.09a##  a\_po ma\_hIra\_bhisha\'steramu\_~ncho.ajA\'garA\_svadhi\' de\_va eka\'H .
##10.104.09c##  indra\_ yAstvaM vR^i\'tra\_tUrye\' cha\_kartha\_ tAbhi\'rvi\_shvAyu\'sta\_nva\'M pupuShyAH ..
##10.104.10a##  vI\_reNya\_H kratu\_rindra\'H susha\_stiru\_tApi\_ dhenA\' puruhU\_tamI\'TTe .
##10.104.10c##  Arda\'yadvR^i\_tramakR^i\'Nodu lo\_kaM sa\'sA\_he sha\_kraH pR^ita\'nA abhi\_ShTiH ..
##10.104.11a##  shu\_naM hu\'vema ma\_ghavA\'na\_mindra\'ma\_sminbhare\_ nR^ita\'ma\_M vAja\'sAtau .
##10.104.11c##  shR^i\_Nvanta\'mu\_gramU\_taye\' sa\_matsu\_ ghnanta\'M vR^i\_trANi\' sa\_Mjita\_M dhanA\'nAm ..
##10.105.01a##  ka\_dA va\'so sto\_traM harya\'ta\_ Ava\' shma\_shA ru\'dha\_dvAH .
##10.105.01c##  dI\_rghaM su\_taM vA\_tApyA\'ya ..
##10.105.02a##  harI\_ yasya\' su\_yujA\_ vivra\'tA\_ verarva\_ntAnu\_ shepA\' .
##10.105.02c##  u\_bhA ra\_jI na ke\_shinA\_ pati\_rdan ..
##10.105.03a##  apa\_ yorindra\_H pApa\'ja\_ A marto\_ na sha\'shramA\_No bi\'bhI\_vAn .
##10.105.03c##  shu\_bhe yadyu\'yu\_je tavi\'ShIvAn ..
##10.105.04a##  sachA\_yorindra\_shcharkR^i\'Sha\_ A.N u\'pAna\_saH sa\'pa\_ryan .
##10.105.04c##  na\_dayo\_rvivra\'tayo\_H shUra\_ indra\'H ..
##10.105.05a##  adhi\_ yasta\_sthau kesha\'vantA\_ vyacha\'svantA\_ na pu\_ShTyai .
##10.105.05c##  va\_noti\_ shiprA\'bhyAM shi\_priNI\'vAn ..
##10.105.06a##  prAstau\'dR^i\_ShvaujA\' R^i\_Shvebhi\'sta\_takSha\_ shUra\_H shava\'sA .
##10.105.06c##  R^i\_bhurna kratu\'bhirmAta\_rishvA\' ..
##10.105.07a##  vajra\_M yashcha\_kre su\_hanA\'ya\_ dasya\'ve hirIma\_sho hirI\'mAn .
##10.105.07c##  aru\'tahanu\_radbhu\'ta\_M na raja\'H ..
##10.105.08a##  ava\' no vR^iji\_nA shi\'shIhyR^i\_chA va\'nemA\_nR^icha\'H .
##10.105.08c##  nAbra\'hmA ya\_j~na R^idha\_gjoSha\'ti\_ tve ..
##10.105.09a##  U\_rdhvA yatte\' tre\_tinI\_ bhUdya\_j~nasya\' dhU\_rShu sadma\'n .
##10.105.09c##  sa\_jUrnAva\_M svaya\'shasa\_M sachA\_yoH ..
##10.105.10a##  shri\_ye te\_ pR^ishni\'rupa\_secha\'nI bhUchChri\_ye darvi\'rare\_pAH .
##10.105.10c##  yayA\_ sve pAtre\' si\_~nchasa\_ ut ..
##10.105.11a##  sha\_taM vA\_ yada\'surya\_ prati\' tvA sumi\_tra i\_tthAstau\'ddurmi\_tra i\_tthAstau\'t .
##10.105.11c##  Avo\_ yadda\'syu\_hatye\' kutsapu\_traM prAvo\_ yadda\'syu\_hatye\' kutsava\_tsam ..
##10.106.01a##  u\_bhA u\' nU\_naM tadida\'rthayethe\_ vi ta\'nvAthe\_ dhiyo\_ vastrA\_pase\'va .
##10.106.01c##  sa\_dhrI\_chI\_nA yAta\'ve\_ prema\'jIgaH su\_dine\'va\_ pR^ikSha\_ A ta\'Msayethe ..
##10.106.02a##  u\_ShTAre\'va\_ pharva\'reShu shrayethe prAyo\_geva\_ shvAtryA\_ shAsu\_retha\'H .
##10.106.02c##  dU\_teva\_ hi ShTho ya\_shasA\_ jane\'Shu\_ mApa\' sthAtaM mahi\_ShevA\'va\_pAnA\'t ..
##10.106.03a##  sA\_ka\_MyujA\' shaku\_nasye\'va pa\_kShA pa\_shveva\' chi\_trA yaju\_rA ga\'miShTam .
##10.106.03c##  a\_gniri\'va deva\_yordI\'di\_vAMsA\_ pari\'jmAneva yajathaH puru\_trA ..
##10.106.04a##  A\_pI vo\' a\_sme pi\_tare\'va pu\_trogreva\' ru\_chA nR^i\_patI\'va tu\_ryai .
##10.106.04c##  irye\'va pu\_ShTyai ki\_raNe\'va bhu\_jyai shru\'ShTI\_vAne\'va\_ hava\_mA ga\'miShTam ..
##10.106.05a##  vaMsa\'geva pUSha\_ryA\' shi\_mbAtA\' mi\_treva\' R^i\_tA sha\_tarA\_ shAta\'pantA .
##10.106.05c##  vAje\'vo\_chchA vaya\'sA gharmye\_ShThA meShe\'ve\_ShA sa\'pa\_ryA\_3\_\' purI\'ShA ..
##10.106.06a##  sR^i\_Nye\'va ja\_rbharI\' tu\_rpharI\'tU naito\_sheva\' tu\_rpharI\' parpha\_rIkA\' .
##10.106.06c##  u\_da\_nya\_jeva\_ jema\'nA made\_rU tA me\' ja\_rAyva\_jara\'M ma\_rAyu\' ..
##10.106.07a##  pa\_jreva\_ charcha\'ra\_M jAra\'M ma\_rAyu\_ kShadme\_vArthe\'Shu tartarItha ugrA .
##10.106.07c##  R^i\_bhU nApa\'tkharama\_jrA kha\_rajru\'rvA\_yurna pa\'rpharatkShayadrayI\_NAm ..
##10.106.08a##  gha\_rmeva\_ madhu\' ja\_Thare\' sa\_nerU\_ bhage\'vitA tu\_rpharI\_ phAri\_vAra\'m .
##10.106.08c##  pa\_ta\_reva\' chacha\_rA cha\_ndrani\'rNi\_~Nmana\'R^i~NgA mana\_nyA\_3\_\' na jagmI\' ..
##10.106.09a##  bR^i\_hante\'va ga\_mbhare\'Shu prati\_ShThAM pAde\'va gA\_dhaM tara\'te vidAthaH .
##10.106.09c##  karNe\'va\_ shAsu\_ranu\_ hi smarA\_thoM.ashe\'va no bhajataM chi\_tramapna\'H ..
##10.106.10a##  A\_ra\_~Nga\_reva\_ madhvera\'yethe sAra\_gheva\_ gavi\' nI\_chIna\'bAre .
##10.106.10c##  kI\_nAre\'va\_ sveda\'mAsiShvidA\_nA kShAme\'vo\_rjA sU\'yava\_sAtsa\'chethe ..
##10.106.11a##  R^i\_dhyAma\_ stoma\'M sanu\_yAma\_ vAja\_mA no\_ mantra\'M sa\_rathe\_hopa\' yAtam .
##10.106.11c##  yasho\_ na pa\_kvaM madhu\_ goShva\_ntarA bhU\_tAMsho\' a\_shvino\_H kAma\'maprAH ..
##10.107.01a##  A\_vira\'bhU\_nmahi\_ mAgho\'nameShA\_M vishva\'M jI\_vaM tama\'so\_ nira\'mochi .
##10.107.01c##  mahi\_ jyoti\'H pi\_tR^ibhi\'rda\_ttamAgA\'du\_ruH panthA\_ dakShi\'NAyA adarshi ..
##10.107.02a##  u\_chchA di\_vi dakShi\'NAvanto asthu\_rye a\'shva\_dAH sa\_ha te sUrye\'Na .
##10.107.02c##  hi\_ra\_Nya\_dA a\'mR^ita\_tvaM bha\'jante vAso\_dAH so\'ma\_ pra ti\'ranta\_ Ayu\'H ..
##10.107.03a##  daivI\' pU\_rtirdakShi\'NA devaya\_jyA na ka\'vA\_ribhyo\' na\_hi te pR^i\_Nanti\' .
##10.107.03c##  athA\_ nara\_H praya\'tadakShiNAso.avadyabhi\_yA ba\_hava\'H pR^iNanti ..
##10.107.04a##  sha\_tadhA\'raM vA\_yuma\_rkaM sva\_rvida\'M nR^i\_chakSha\'sa\_ste a\_bhi cha\'kShate ha\_viH .
##10.107.04c##  ye pR^i\_Nanti\_ pra cha\_ yachCha\'nti saMga\_me te dakShi\'NAM duhate sa\_ptamA\'taram ..
##10.107.05a##  dakShi\'NAvAnpratha\_mo hU\_ta e\'ti\_ dakShi\'NAvAngrAma\_NIragra\'meti .
##10.107.05c##  tame\_va ma\'nye nR^i\_pati\_M janA\'nA\_M yaH pra\'tha\_mo dakShi\'NAmAvi\_vAya\' ..
##10.107.06a##  tame\_va R^iShi\_M tamu\' bra\_hmANa\'mAhuryaj~na\_nya\'M sAma\_gAmu\'ktha\_shAsa\'m .
##10.107.06c##  sa shu\_krasya\' ta\_nvo\' veda ti\_sro yaH pra\'tha\_mo dakShi\'NayA ra\_rAdha\' ..
##10.107.07a##  dakShi\_NAshva\_M dakShi\'NA\_ gAM da\'dAti\_ dakShi\'NA cha\_ndramu\_ta yaddhira\'Nyam .
##10.107.07c##  dakShi\_NAnna\'M vanute\_ yo na\' A\_tmA dakShi\'NA\_M varma\' kR^iNute vijA\_nan ..
##10.107.08a##  na bho\_jA ma\'mru\_rna nya\_rthamI\'yu\_rna ri\'Shyanti\_ na vya\'thante ha bho\_jAH .
##10.107.08c##  i\_daM yadvishva\_M bhuva\'na\_M sva\'shchai\_tatsarva\_M dakShi\'Naibhyo dadAti ..
##10.107.09a##  bho\_jA ji\'gyuH sura\_bhiM yoni\_magre\' bho\_jA ji\'gyurva\_dhvaM1\_\' yA su\_vAsA\'H .
##10.107.09c##  bho\_jA ji\'gyuranta\_Hpeya\_M surA\'yA bho\_jA ji\'gyu\_rye ahU\'tAH pra\_yanti\' ..
##10.107.10a##  bho\_jAyAshva\_M saM mR^i\'jantyA\_shuM bho\_jAyA\'ste ka\_nyA\_3\_\' shumbha\'mAnA .
##10.107.10c##  bho\_jasye\_daM pu\'Shka\_riNI\'va\_ veshma\_ pari\'ShkR^itaM devamA\_neva\' chi\_tram ..
##10.107.11a##  bho\_jamashvA\'H suShThu\_vAho\' vahanti su\_vR^idratho\' vartate\_ dakShi\'NAyAH .
##10.107.11c##  bho\_jaM de\'vAso.avatA\_ bhare\'Shu bho\_jaH shatrU\'nsamanI\_keShu\_ jetA\' ..
##10.108.01a##  kimi\_chChantI\' sa\_ramA\_ predamA\'naDdU\_re hyadhvA\_ jagu\'riH parA\_chaiH .
##10.108.01c##  kAsmehi\'ti\_H kA pari\'takmyAsItka\_thaM ra\_sAyA\' atara\_H payA\'Msi ..
##10.108.02a##  indra\'sya dU\_tIri\'Shi\_tA cha\'rAmi ma\_ha i\_chChantI\' paNayo ni\_dhInva\'H .
##10.108.02c##  a\_ti\_Shkado\' bhi\_yasA\_ tanna\' Ava\_ttathA\' ra\_sAyA\' atara\_M payA\'Msi ..
##10.108.03a##  kI\_dR^i~N~Nindra\'H sarame\_ kA dR^i\'shI\_kA yasye\_daM dU\_tIrasa\'raH parA\_kAt .
##10.108.03c##  A cha\_ gachChA\'nmi\_trame\'nA dadhA\_mAthA\_ gavA\_M gopa\'tirno bhavAti ..
##10.108.04a##  nAhaM taM ve\'da\_ dabhya\_M dabha\_tsa yasye\_daM dU\_tIrasa\'raM parA\_kAt .
##10.108.04c##  na taM gU\'hanti sra\_vato\' gabhI\_rA ha\_tA indre\'Na paNayaH shayadhve ..
##10.108.05a##  i\_mA gAva\'H sarame\_ yA aichCha\_H pari\' di\_vo antA\'nsubhage\_ pata\'ntI .
##10.108.05c##  kasta\' enA\_ ava\' sR^ijA\_dayu\'dhvyu\_tAsmAka\_mAyu\'dhA santi ti\_gmA ..
##10.108.06a##  a\_se\_nyA va\'H paNayo\_ vachA\'MsyaniSha\_vyAsta\_nva\'H santu pA\_pIH .
##10.108.06c##  adhR^i\'ShTo va\_ eta\_vA a\'stu\_ panthA\_ bR^iha\_spati\'rva ubha\_yA na mR^i\'LAt ..
##10.108.07a##  a\_yaM ni\_dhiH sa\'rame\_ adri\'budhno\_ gobhi\_rashve\'bhi\_rvasu\'bhi\_rnyR^i\'ShTaH .
##10.108.07c##  rakSha\'nti\_ taM pa\_Nayo\_ ye su\'go\_pA reku\' pa\_damala\'ka\_mA ja\'gantha ..
##10.108.08a##  eha ga\'ma\_nnR^iSha\'ya\_H soma\'shitA a\_yAsyo\_ a~Ngi\'raso\_ nava\'gvAH .
##10.108.08c##  ta e\_tamU\_rvaM vi bha\'janta\_ gonA\_mathai\_tadvacha\'H pa\_Nayo\_ vama\_nnit ..
##10.108.09a##  e\_vA cha\_ tvaM sa\'rama Aja\_gantha\_ prabA\'dhitA\_ saha\'sA\_ daivye\'na .
##10.108.09c##  svasA\'raM tvA kR^iNavai\_ mA puna\'rgA\_ apa\' te\_ gavA\'M subhage bhajAma ..
##10.108.10a##  nAhaM ve\'da bhrAtR^i\_tvaM no sva\'sR^i\_tvamindro\' vidu\_ra~Ngi\'rasashcha gho\_rAH .
##10.108.10c##  gokA\'mA me achChadaya\_nyadAya\_mapAta\' ita paNayo\_ varI\'yaH ..
##10.108.11a##  dU\_rami\'ta paNayo\_ varI\'ya\_ udgAvo\' yantu mina\_tIrR^i\_tena\' .
##10.108.11c##  bR^iha\_spati\_ryA avi\'nda\_nnigU\'LhA\_H somo\_ grAvA\'Na\_ R^iSha\'yashcha\_ viprA\'H ..
##10.109.01a##  te\'.avadanpratha\_mA bra\'hmakilbi\_She.akU\'pAraH sali\_lo mA\'ta\_rishvA\' .
##10.109.01c##  vI\_Luha\'rA\_stapa\' u\_gro ma\'yo\_bhUrApo\' de\_vIH pra\'thama\_jA R^i\_tena\' ..
##10.109.02a##  somo\_ rAjA\' pratha\_mo bra\'hmajA\_yAM puna\_H prAya\'chCha\_dahR^i\'NIyamAnaH .
##10.109.02c##  a\_nva\_rti\_tA varu\'No mi\_tra A\'sIda\_gnirhotA\' hasta\_gR^ihyA ni\'nAya ..
##10.109.03a##  haste\'nai\_va grA\_hya\' A\_dhira\'syA brahmajA\_yeyamiti\_ chedavo\'chan .
##10.109.03c##  na dU\_tAya\' pra\_hye\' tastha e\_ShA tathA\' rA\_ShTraM gu\'pi\_taM kSha\_triya\'sya ..
##10.109.04a##  de\_vA e\_tasyA\'mavadanta\_ pUrve\' saptaR^i\_Shaya\_stapa\'se\_ ye ni\'She\_duH .
##10.109.04c##  bhI\_mA jA\_yA brA\'hma\_Nasyopa\'nItA du\_rdhAM da\'dhAti para\_me vyo\'man ..
##10.109.05a##  bra\_hma\_chA\_rI cha\'rati\_ vevi\'Sha\_dviSha\_H sa de\_vAnA\'M bhava\_tyeka\_ma~Nga\'m .
##10.109.05c##  tena\' jA\_yAmanva\'vinda\_dbR^iha\_spati\_H some\'na nI\_tAM ju\_hvaM1\_\' na de\'vAH ..
##10.109.06a##  puna\_rvai de\_vA a\'dadu\_H puna\'rmanu\_ShyA\' u\_ta .
##10.109.06c##  rAjA\'naH sa\_tyaM kR^i\'NvA\_nA bra\'hmajA\_yAM puna\'rdaduH ..
##10.109.07a##  pu\_na\_rdAya\' brahmajA\_yAM kR^i\_tvI de\_vairni\'kilbi\_Sham .
##10.109.07c##  Urja\'M pR^ithi\_vyA bha\_ktvAyo\'rugA\_yamupA\'sate ..
##10.110.01a##  sami\'ddho a\_dya manu\'Sho duro\_Ne de\_vo de\_vAnya\'jasi jAtavedaH .
##10.110.01c##  A cha\_ vaha\' mitramahashchiki\_tvAntvaM dU\_taH ka\_vira\'si\_ prache\'tAH ..
##10.110.02a##  tanU\'napAtpa\_tha R^i\_tasya\_ yAnA\_nmadhvA\' sama\_~njansva\'dayA sujihva .
##10.110.02c##  manmA\'ni dhI\_bhiru\_ta ya\_j~namR^i\_ndhande\'va\_trA cha\' kR^iNuhyadhva\_raM na\'H ..
##10.110.03a##  A\_juhvA\'na\_ IDyo\_ vandya\_shchA yA\'hyagne\_ vasu\'bhiH sa\_joShA\'H .
##10.110.03c##  tvaM de\_vAnA\'masi yahva\_ hotA\_ sa e\'nAnyakShIShi\_to yajI\'yAn ..
##10.110.04a##  prA\_chIna\'M ba\_rhiH pra\_dishA\' pR^ithi\_vyA vasto\'ra\_syA vR^i\'jyate\_ agre\_ ahnA\'m .
##10.110.04c##  vyu\' prathate vita\_raM varI\'yo de\_vebhyo\_ adi\'taye syo\_nam ..
##10.110.05a##  vyacha\'svatIrurvi\_yA vi shra\'yantA\_M pati\'bhyo\_ na jana\'ya\_H shumbha\'mAnAH .
##10.110.05c##  devI\'rdvAro bR^ihatIrvishvaminvA de\_vebhyo\' bhavata suprAya\_NAH ..
##10.110.06a##  A su\_Shvaya\'ntI yaja\_te upA\'ke u\_ShAsA\_naktA\' sadatA\_M ni yonau\' .
##10.110.06c##  di\_vye yoSha\'Ne bR^iha\_tI su\'ru\_kme adhi\_ shriya\'M shukra\_pisha\_M dadhA\'ne ..
##10.110.07a##  daivyA\_ hotA\'rA pratha\_mA su\_vAchA\_ mimA\'nA ya\_j~naM manu\'Sho\_ yaja\'dhyai .
##10.110.07c##  pra\_cho\_daya\'ntA vi\_dathe\'Shu kA\_rU prA\_chIna\_M jyoti\'H pra\_dishA\' di\_shantA\' ..
##10.110.08a##  A no\' ya\_j~naM bhAra\'tI\_ tUya\'me\_tviLA\' manu\_Shvadi\_ha che\_taya\'ntI .
##10.110.08c##  ti\_sro de\_vIrba\_rhiredaM syo\_naM sara\'svatI\_ svapa\'saH sadantu ..
##10.110.09a##  ya i\_me dyAvA\'pR^ithi\_vI jani\'trI rU\_pairapi\'Msha\_dbhuva\'nAni\_ vishvA\' .
##10.110.09c##  tama\_dya ho\'tariShi\_to yajI\'yAnde\_vaM tvaShTA\'rami\_ha ya\'kShi vi\_dvAn ..
##10.110.10a##  u\_pAva\'sR^ija\_ tmanyA\' sama\_~njande\_vAnA\_M pAtha\' R^itu\_thA ha\_vIMShi\' .
##10.110.10c##  vana\_spati\'H shami\_tA de\_vo a\_gniH svada\'ntu ha\_vyaM madhu\'nA ghR^i\_tena\' ..
##10.110.11a##  sa\_dyo jA\_to vya\'mimIta ya\_j~nama\_gnirde\_vAnA\'mabhavatpuro\_gAH .
##10.110.11c##  a\_sya hotu\'H pra\_dishyR^i\_tasya\' vA\_chi svAhA\'kR^itaM ha\_vira\'dantu de\_vAH ..
##10.111.01a##  manI\'ShiNa\_H pra bha\'radhvaM manI\_ShAM yathA\'yathA ma\_taya\_H santi\' nR^i\_NAm .
##10.111.01c##  indra\'M sa\_tyairera\'yAmA kR^i\_tebhi\_H sa hi vI\_ro gi\'rvaNa\_syurvidA\'naH ..
##10.111.02a##  R^i\_tasya\_ hi sada\'so dhI\_tiradyau\_tsaM gA\'rShTe\_yo vR^i\'Sha\_bho gobhi\'rAnaT .
##10.111.02c##  uda\'tiShThattavi\_SheNA\_ rave\'Na ma\_hAnti\' chi\_tsaM vi\'vyAchA\_ rajA\'Msi ..
##10.111.03a##  indra\_H kila\_ shrutyA\' a\_sya ve\'da\_ sa hi ji\_ShNuH pa\'thi\_kR^itsUryA\'ya .
##10.111.03c##  AnmenA\'M kR^i\_Nvannachyu\'to\_ bhuva\_dgoH pati\'rdi\_vaH sa\'na\_jA apra\'tItaH ..
##10.111.04a##  indro\' ma\_hnA ma\'ha\_to a\'rNa\_vasya\' vra\_tAmi\'nA\_da~Ngi\'robhirgR^iNA\_naH .
##10.111.04c##  pu\_rUNi\' chi\_nni ta\'tAnA\_ rajA\'Msi dA\_dhAra\_ yo dha\_ruNa\'M sa\_tyatA\'tA ..
##10.111.05a##  indro\' di\_vaH pra\'ti\_mAna\'M pR^ithi\_vyA vishvA\' veda\_ sava\'nA\_ hanti\_ shuShNa\'m .
##10.111.05c##  ma\_hIM chi\_ddyAmAta\'no\_tsUrye\'Na chA\_skambha\' chi\_tkambha\'nena\_ skabhI\'yAn ..
##10.111.06a##  vajre\'Na\_ hi vR^i\'tra\_hA vR^i\_tramasta\_rade\'vasya\_ shUshu\'vAnasya mA\_yAH .
##10.111.06c##  vi dhR^i\'ShNo\_ atra\' dhR^iSha\_tA ja\'gha\_nthAthA\'bhavo maghavanbA\_hvo\'jAH ..
##10.111.07a##  sacha\'nta\_ yadu\_Shasa\_H sUrye\'Na chi\_trAma\'sya ke\_tavo\_ rAma\'vindan .
##10.111.07c##  A yannakSha\'tra\_M dadR^i\'she di\_vo na puna\'rya\_to naki\'ra\_ddhA nu ve\'da ..
##10.111.08a##  dU\_raM kila\' pratha\_mA ja\'gmurAsA\_mindra\'sya\_ yAH pra\'sa\_ve sa\_srurApa\'H .
##10.111.08c##  kva\' svi\_dagra\_M kva\' bu\_dhna A\'sA\_mApo\_ madhya\_M kva\' vo nU\_namanta\'H ..
##10.111.09a##  sR^i\_jaH sindhU\_.Nrahi\'nA jagrasA\_nA.N Adide\_tAH pra vi\'vijre ja\_vena\' .
##10.111.09c##  mumu\'kShamANA u\_ta yA mu\'mu\_chre.adhede\_tA na ra\'mante\_ niti\'ktAH ..
##10.111.10a##  sa\_dhrIchI\_H sindhu\'musha\_tIri\'vAyansa\_nAjjA\_ra A\'ri\_taH pU\_rbhidA\'sAm .
##10.111.10c##  asta\_mA te\_ pArthi\'vA\_ vasU\'nya\_sme ja\'gmuH sU\_nR^itA\' indra pU\_rvIH ..
##10.112.01a##  indra\_ piba\' pratikA\_maM su\_tasya\' prAtaHsA\_vastava\_ hi pU\_rvapI\'tiH .
##10.112.01c##  harSha\'sva\_ hanta\'ve shUra\_ shatrU\'nu\_kthebhi\'ShTe vI\_ryA\_3\_\' pra bra\'vAma ..
##10.112.02a##  yaste\_ ratho\_ mana\'so\_ javI\'yA\_nendra\_ tena\' soma\_peyA\'ya yAhi .
##10.112.02c##  tUya\_mA te\_ hara\'ya\_H pra dra\'vantu\_ yebhi\_ryAsi\_ vR^iSha\'bhi\_rmanda\'mAnaH ..
##10.112.03a##  hari\'tvatA\_ varcha\'sA\_ sUrya\'sya\_ shreShThai\' rU\_paista\_nva\'M sparshayasva .
##10.112.03c##  a\_smAbhi\'rindra\_ sakhi\'bhirhuvA\_naH sa\'dhrIchI\_no mA\'dayasvA ni\_Shadya\' ..
##10.112.04a##  yasya\_ tyatte\' mahi\_mAna\_M made\'Shvi\_me ma\_hI roda\'sI\_ nAvi\'viktAm .
##10.112.04c##  tadoka\_ A hari\'bhirindra yu\_ktaiH pri\_yebhi\'ryAhi pri\_yamanna\_machCha\' ..
##10.112.05a##  yasya\_ shashva\'tpapi\_vA.N i\'ndra\_ shatrU\'nanAnukR^i\_tyA raNyA\' cha\_kartha\' .
##10.112.05c##  sa te\_ pura\'Mdhi\_M tavi\'ShImiyarti\_ sa te\_ madA\'ya su\_ta i\'ndra\_ soma\'H ..
##10.112.06a##  i\_daM te\_ pAtra\_M sana\'vittamindra\_ pibA\_ soma\'me\_nA sha\'takrato .
##10.112.06c##  pU\_rNa A\'hA\_vo ma\'di\_rasya\_ madhvo\_ yaM vishva\_ ida\'bhi\_harya\'nti de\_vAH ..
##10.112.07a##  vi hi tvAmi\'ndra puru\_dhA janA\'so hi\_tapra\'yaso vR^iShabha\_ hvaya\'nte .
##10.112.07c##  a\_smAka\'M te\_ madhu\'mattamAnI\_mA bhu\'va\_nsava\'nA\_ teShu\' harya ..
##10.112.08a##  pra ta\' indra pU\_rvyANi\_ pra nU\_naM vI\_ryA\' vochaM pratha\_mA kR^i\_tAni\' .
##10.112.08c##  sa\_tI\_nama\'nyurashrathAyo\_ adri\'M suveda\_nAma\'kR^iNo\_rbrahma\'Ne\_ gAm ..
##10.112.09a##  ni Shu sI\'da gaNapate ga\_NeShu\_ tvAmA\'hu\_rvipra\'tamaM kavI\_nAm .
##10.112.09c##  na R^i\_te tvatkri\'yate\_ kiM cha\_nAre ma\_hAma\_rkaM ma\'ghava~nchi\_trama\'rcha ..
##10.112.10a##  a\_bhi\_khyA no\' maghava\_nnAdha\'mAnA\_nsakhe\' bo\_dhi va\'supate\_ sakhI\'nAm .
##10.112.10c##  raNa\'M kR^idhi raNakR^itsatyashu\_ShmAbha\'kte chi\_dA bha\'jA rA\_ye a\_smAn ..
##10.113.01a##  tama\'sya\_ dyAvA\'pR^ithi\_vI sache\'tasA\_ vishve\'bhirde\_vairanu\_ shuShma\'mAvatAm .
##10.113.01c##  yadaitkR^i\'NvA\_no ma\'hi\_mAna\'mindri\_yaM pI\_tvI soma\'sya\_ kratu\'mA.N avardhata ..
##10.113.02a##  tama\'sya\_ viShNu\'rmahi\_mAna\_moja\'sA\_MshuM da\'dha\_nvAnmadhu\'no\_ vi ra\'pshate .
##10.113.02c##  de\_vebhi\_rindro\' ma\_ghavA\' sa\_yAva\'bhirvR^i\_traM ja\'gha\_nvA.N a\'bhava\_dvare\'NyaH ..
##10.113.03a##  vR^i\_treNa\_ yadahi\'nA\_ bibhra\_dAyu\'dhA sa\_masthi\'thA yu\_dhaye\_ shaMsa\'mA\_vide\' .
##10.113.03c##  vishve\' te\_ atra\' ma\_ruta\'H sa\_ha tmanAva\'rdhannugra mahi\_mAna\'mindri\_yam ..
##10.113.04a##  ja\_j~nA\_na e\_va vya\'bAdhata\_ spR^idha\_H prApa\'shyadvI\_ro a\_bhi pauMsya\_M raNa\'m .
##10.113.04c##  avR^i\'shcha\_dadri\_mava\' sa\_syada\'H sR^ija\_dasta\'bhnA\_nnAka\'M svapa\_syayA\' pR^i\_thum ..
##10.113.05a##  Adindra\'H sa\_trA tavi\'ShIrapatyata\_ varI\'yo\_ dyAvA\'pR^ithi\_vI a\'bAdhata .
##10.113.05c##  avA\'bharaddhR^iShi\_to vajra\'mAya\_saM sheva\'M mi\_trAya\_ varu\'NAya dA\_shuShe\' ..
##10.113.06a##  indra\_syAtra\_ tavi\'ShIbhyo vira\_pshina\' R^ighAya\_to a\'raMhayanta ma\_nyave\' .
##10.113.06c##  vR^i\_traM yadu\_gro vyavR^i\'shcha\_doja\'sA\_po bibhra\'ta\_M tama\'sA\_ parI\'vR^itam ..
##10.113.07a##  yA vI\_ryA\'Ni pratha\_mAni\_ kartvA\' mahi\_tvebhi\_ryata\'mAnau samI\_yatu\'H .
##10.113.07c##  dhvA\_ntaM tamo.ava\' dadhvase ha\_ta indro\' ma\_hnA pU\_rvahU\'tAvapatyata ..
##10.113.08a##  vishve\' de\_vAso\_ adha\_ vR^iShNyA\'ni\_ te.ava\'rdhaya\_nsoma\'vatyA vacha\_syayA\' .
##10.113.08c##  ra\_ddhaM vR^i\_tramahi\_mindra\'sya\_ hanma\'nA\_gnirna jambhai\'stR^i\_Shvanna\'mAvayat ..
##10.113.09a##  bhUri\_ dakShe\'bhirvacha\_nebhi\_rR^ikva\'bhiH sa\_khyebhi\'H sa\_khyAni\_ pra vo\'chata .
##10.113.09c##  indro\_ dhuni\'M cha\_ chumu\'riM cha da\_mbhaya\'~nChraddhAmana\_syA shR^i\'Nute da\_bhIta\'ye ..
##10.113.10a##  tvaM pu\_rUNyA bha\'rA\_ svashvyA\_ yebhi\_rmaMsai\' ni\_vacha\'nAni\_ shaMsa\'n .
##10.113.10c##  su\_gebhi\_rvishvA\' duri\_tA ta\'rema vi\_do Shu Na\' urvi\_yA gA\_dhama\_dya ..
##10.114.01a##  gha\_rmA sama\'ntA tri\_vR^ita\_M vyA\'patu\_stayo\_rjuShTi\'M mAta\_rishvA\' jagAma .
##10.114.01c##  di\_vaspayo\_ didhi\'ShANA aveShanvi\_durde\_vAH sa\_hasA\'mAnama\_rkam ..
##10.114.02a##  ti\_sro de\_ShTrAya\_ nirR^i\'tI\_rupA\'sate dIrgha\_shruto\_ vi hi jA\_nanti\_ vahna\'yaH .
##10.114.02c##  tAsA\_M ni chi\'kyuH ka\_vayo\' ni\_dAna\_M pare\'Shu\_ yA guhye\'Shu vra\_teShu\' ..
##10.114.03a##  chatu\'ShkapardA yuva\_tiH su\_peshA\' ghR^i\_tapra\'tIkA va\_yunA\'ni vaste .
##10.114.03c##  tasyA\'M supa\_rNA vR^iSha\'NA\_ ni She\'datu\_ryatra\' de\_vA da\'dhi\_re bhA\'ga\_dheya\'m ..
##10.114.04a##  eka\'H supa\_rNaH sa sa\'mu\_dramA vi\'vesha\_ sa i\_daM vishva\_M bhuva\'na\_M vi cha\'ShTe .
##10.114.04c##  taM pAke\'na\_ mana\'sApashya\_manti\'ta\_staM mA\_tA re\'Lhi\_ sa u\' reLhi mA\_tara\'m ..
##10.114.05a##  su\_pa\_rNaM viprA\'H ka\_vayo\_ vacho\'bhi\_reka\_M santa\'M bahu\_dhA ka\'lpayanti .
##10.114.05c##  ChandA\'Msi cha\_ dadha\'to adhva\_reShu\_ grahA\_nsoma\'sya mimate\_ dvAda\'sha ..
##10.114.06a##  Sha\_Ttri\_MshA.Nshcha\' cha\_tura\'H ka\_lpaya\'nta\_shChandA\'Msi cha\_ dadha\'ta AdvAda\_sham .
##10.114.06c##  ya\_j~naM vi\_mAya\' ka\_vayo\' manI\_Sha R^i\'ksA\_mAbhyA\_M pra ratha\'M vartayanti ..
##10.114.07a##  chatu\'rdashA\_nye ma\'hi\_mAno\' asya\_ taM dhIrA\' vA\_chA pra Na\'yanti sa\_pta .
##10.114.07c##  ApnA\'naM tI\_rthaM ka i\_ha pra vo\'cha\_dyena\' pa\_thA pra\_piba\'nte su\_tasya\' ..
##10.114.08a##  sa\_ha\_sra\_dhA pa\'~nchada\_shAnyu\_kthA yAva\_ddyAvA\'pR^ithi\_vI tAva\_dittat .
##10.114.08c##  sa\_ha\_sra\_dhA ma\'hi\_mAna\'H sa\_hasra\_M yAva\_dbrahma\_ viShThi\'ta\_M tAva\'tI\_ vAk ..
##10.114.09a##  kashChanda\'sA\_M yoga\_mA ve\'da\_ dhIra\_H ko dhiShNyA\_M prati\_ vAcha\'M papAda .
##10.114.09c##  kamR^i\_tvijA\'maShTa\_maM shUra\'mAhu\_rharI\_ indra\'sya\_ ni chi\'kAya\_ kaH svi\'t ..
##10.114.10a##  bhUmyA\_ anta\_M paryeke\' charanti\_ ratha\'sya dhU\_rShu yu\_ktAso\' asthuH .
##10.114.10c##  shrama\'sya dA\_yaM vi bha\'jantyebhyo ya\_dA ya\_mo bhava\'ti ha\_rmye hi\_taH ..
##10.115.01a##  chi\_tra ichChisho\_staru\'Nasya va\_kShatho\_ na yo mA\_tarA\'va\_pyeti\_ dhAta\'ve .
##10.115.01c##  a\_nU\_dhA yadi\_ jIja\'na\_dadhA\' cha\_ nu va\_vakSha\' sa\_dyo mahi\' dU\_tyaM1\_\' chara\'n ..
##10.115.02a##  a\_gnirha\_ nAma\' dhAyi\_ danna\_pasta\'ma\_H saM yo vanA\' yu\_vate\_ bhasma\'nA da\_tA .
##10.115.02c##  a\_bhi\_pra\_murA\' ju\_hvA\' svadhva\_ra i\_no na protha\'mAno\_ yava\'se\_ vR^iShA\' ..
##10.115.03a##  taM vo\_ viM na dru\_Shada\'M de\_vamandha\'sa\_ indu\_M protha\'ntaM pra\_vapa\'ntamarNa\_vam .
##10.115.03c##  A\_sA vahni\_M na sho\_chiShA\' vira\_pshina\_M mahi\'vrata\_M na sa\_raja\'nta\_madhva\'naH ..
##10.115.04a##  vi yasya\' te jrayasA\_nasyA\'jara\_ dhakSho\_rna vAtA\_H pari\_ santyachyu\'tAH .
##10.115.04c##  A ra\_NvAso\_ yuyu\'dhayo\_ na sa\'tva\_naM tri\_taM na\'shanta\_ pra shi\_Shanta\' i\_ShTaye\' ..
##10.115.05a##  sa ida\_gniH kaNva\'tama\_H kaNva\'sakhA\_ryaH para\_syAnta\'rasya\_ taru\'ShaH .
##10.115.05c##  a\_gniH pA\'tu gR^iNa\_to a\_gniH sU\_rIna\_gnirda\'dAtu\_ teShA\_mavo\' naH ..
##10.115.06a##  vA\_jinta\'mAya\_ sahya\'se supitrya tR^i\_Shu chyavA\'no\_ anu\' jA\_tave\'dase .
##10.115.06c##  a\_nu\_dre chi\_dyo dhR^i\'Sha\_tA vara\'M sa\_te ma\_hinta\'mAya\_ dhanva\_neda\'viShya\_te ..
##10.115.07a##  e\_vAgnirmartai\'H sa\_ha sU\_ribhi\_rvasu\'H ShTave\_ saha\'saH sU\_naro\_ nR^ibhi\'H .
##10.115.07c##  mi\_trAso\_ na ye sudhi\'tA R^itA\_yavo\_ dyAvo\_ na dyu\_mnaira\_bhi santi\_ mAnu\'ShAn ..
##10.115.08a##  Urjo\' napAtsahasAva\_nniti\' tvopastu\_tasya\' vandate\_ vR^iShA\_ vAk .
##10.115.08c##  tvAM sto\'ShAma\_ tvayA\' su\_vIrA\_ drAghI\'ya\_ Ayu\'H prata\_raM dadhA\'nAH ..
##10.115.09a##  iti\' tvAgne vR^iShTi\_havya\'sya pu\_trA u\'pastu\_tAsa\_ R^iSha\'yo.avochan .
##10.115.09c##  tA.Nshcha\' pA\_hi gR^i\'Na\_tashcha\' sU\_rInvaSha\_DvaSha\_LityU\_rdhvAso\' anakSha\_nnamo\_ nama\_ ityU\_rdhvAso\' anakShan ..
##10.116.01a##  pibA\_ soma\'M maha\_ta i\'ndri\_yAya\_ pibA\' vR^i\_trAya\_ hanta\'ve shaviShTha .
##10.116.01c##  piba\' rA\_ye shava\'se hU\_yamA\'na\_H piba\_ madhva\'stR^i\_padi\_ndrA vR^i\'Shasva ..
##10.116.02a##  a\_sya pi\'ba kShu\_mata\_H prasthi\'ta\_syendra\_ soma\'sya\_ vara\_mA su\_tasya\' .
##10.116.02c##  sva\_sti\_dA mana\'sA mAdayasvArvAchI\_no re\_vate\_ saubha\'gAya ..
##10.116.03a##  ma\_mattu\' tvA di\_vyaH soma\' indra ma\_mattu\_ yaH sU\_yate\_ pArthi\'veShu .
##10.116.03c##  ma\_mattu\_ yena\_ vari\'vashcha\_kartha\' ma\_mattu\_ yena\' niri\_NAsi\_ shatrU\'n ..
##10.116.04a##  A dvi\_barhA\' ami\_no yA\_tvindro\_ vR^iShA\_ hari\'bhyA\_M pari\'Shikta\_mandha\'H .
##10.116.04c##  gavyA su\_tasya\_ prabhR^i\'tasya\_ madhva\'H sa\_trA khedA\'marusha\_hA vR^i\'Shasva ..
##10.116.05a##  ni ti\_gmAni\' bhrA\_shaya\_nbhrAshyA\_nyava\' sthi\_rA ta\'nuhi yAtu\_jUnA\'m .
##10.116.05c##  u\_grAya\' te\_ saho\_ bala\'M dadAmi pra\_tItyA\_ shatrU\'nviga\_deShu\' vR^ishcha ..
##10.116.06a##  vya1\_\'rya i\'ndra tanuhi\_ shravA\_Msyoja\'H sthi\_reva\_ dhanva\'no\_.abhimA\'tIH .
##10.116.06c##  a\_sma\_drya\'gvAvR^idhA\_naH saho\'bhi\_rani\'bhR^iShTasta\_nva\'M vAvR^idhasva ..
##10.116.07a##  i\_daM ha\_virma\'ghava\_ntubhya\'M rA\_taM prati\' samrA\_LahR^i\'NAno gR^ibhAya .
##10.116.07c##  tubhya\'M su\_to ma\'ghava\_ntubhya\'M pa\_kvo\_3\_\'.addhI\'ndra\_ piba\' cha\_ prasthi\'tasya ..
##10.116.08a##  a\_ddhIdi\'ndra\_ prasthi\'te\_mA ha\_vIMShi\_ chano\' dadhiShva pacha\_tota soma\'m .
##10.116.08c##  praya\'svanta\_H prati\' haryAmasi tvA sa\_tyAH sa\'ntu\_ yaja\'mAnasya\_ kAmA\'H ..
##10.116.09a##  prendrA\_gnibhyA\'M suvacha\_syAmi\'yarmi\_ sindhA\'viva\_ prera\'ya\_M nAva\'ma\_rkaiH .
##10.116.09c##  ayA\' iva\_ pari\' charanti de\_vA ye a\_smabhya\'M dhana\_dA u\_dbhida\'shcha ..
##10.117.01a##  na vA u\' de\_vAH kShudha\_midva\_dhaM da\'duru\_tAshi\'ta\_mupa\' gachChanti mR^i\_tyava\'H .
##10.117.01c##  u\_to ra\_yiH pR^i\'Na\_to nopa\' dasyatyu\_tApR^i\'NanmarDi\_tAra\_M na vi\'ndate ..
##10.117.02a##  ya A\_dhrAya\' chakamA\_nAya\' pi\_tvo.anna\'vA\_nsanra\'phi\_tAyo\'paja\_gmuShe\' .
##10.117.02c##  sthi\_raM mana\'H kR^iNu\_te seva\'te pu\_roto chi\_tsa ma\'rDi\_tAra\_M na vi\'ndate ..
##10.117.03a##  sa idbho\_jo yo gR^i\_have\_ dadA\_tyanna\'kAmAya\_ chara\'te kR^i\_shAya\' .
##10.117.03c##  ara\'masmai bhavati\_ yAma\'hUtA u\_tApa\_rIShu\' kR^iNute\_ sakhA\'yam ..
##10.117.04a##  na sa sakhA\_ yo na dadA\'ti\_ sakhye\' sachA\_bhuve\_ sacha\'mAnAya pi\_tvaH .
##10.117.04c##  apA\'smA\_tpreyA\_nna tadoko\' asti pR^i\_Nanta\'ma\_nyamara\'NaM chidichChet ..
##10.117.05a##  pR^i\_NI\_yAdinnAdha\'mAnAya\_ tavyA\_ndrAghI\'yAMsa\_manu\' pashyeta\_ panthA\'m .
##10.117.05c##  o hi varta\'nte\_ rathye\'va cha\_krAnyama\'nya\_mupa\' tiShThanta\_ rAya\'H ..
##10.117.06a##  mogha\_manna\'M vindate\_ apra\'chetAH sa\_tyaM bra\'vImi va\_dha itsa tasya\' .
##10.117.06c##  nArya\_maNa\_M puShya\'ti\_ no sakhA\'ya\_M keva\'lAgho bhavati kevalA\_dI ..
##10.117.07a##  kR^i\_ShannitphAla\_ Ashi\'taM kR^iNoti\_ yannadhvA\'na\_mapa\' vR^i~Nkte cha\_ritrai\'H .
##10.117.07c##  vada\'nbra\_hmAva\'dato\_ vanI\'yAnpR^i\_NannA\_pirapR^i\'Nantama\_bhi ShyA\'t ..
##10.117.08a##  eka\'pA\_dbhUyo\' dvi\_pado\_ vi cha\'krame dvi\_pAttri\_pAda\'ma\_bhye\'ti pa\_shchAt .
##10.117.08c##  chatu\'ShpAdeti dvi\_padA\'mabhisva\_re sa\_mpashya\'npa\_~NktIru\'pa\_tiShTha\'mAnaH ..
##10.117.09a##  sa\_mau chi\_ddhastau\_ na sa\_maM vi\'viShTaH sammA\_tarA\' chi\_nna sa\_maM du\'hAte .
##10.117.09c##  ya\_mayo\'shchi\_nna sa\_mA vI\_ryA\'Ni j~nA\_tI chi\_tsantau\_ na sa\_maM pR^i\'NItaH ..
##10.118.01a##  agne\_ haMsi\_ nya1\_\'triNa\_M dIdya\_nmartye\_ShvA .
##10.118.01c##  sve kShaye\' shuchivrata ..
##10.118.02a##  utti\'ShThasi\_ svA\'huto ghR^i\_tAni\_ prati\' modase .
##10.118.02c##  yattvA\_ srucha\'H sa\_masthi\'ran ..
##10.118.03a##  sa Ahu\'to\_ vi ro\'chate\_.agnirI\_Lenyo\' gi\_rA .
##10.118.03c##  sru\_chA pratI\'kamajyate ..
##10.118.04a##  ghR^i\_tenA\_gniH sama\'jyate\_ madhu\'pratIka\_ Ahu\'taH .
##10.118.04c##  rocha\'mAno vi\_bhAva\'suH ..
##10.118.05a##  jara\'mANa\_H sami\'dhyase de\_vebhyo\' havyavAhana .
##10.118.05c##  taM tvA\' havanta\_ martyA\'H ..
##10.118.06a##  taM ma\'rtA\_ ama\'rtyaM ghR^i\_tenA\_gniM sa\'paryata .
##10.118.06c##  adA\'bhyaM gR^i\_hapa\'tim ..
##10.118.07a##  adA\'bhyena sho\_chiShAgne\_ rakSha\_stvaM da\'ha .
##10.118.07c##  go\_pA R^i\_tasya\' dIdihi ..
##10.118.08a##  sa tvama\'gne\_ pratI\'kena\_ pratyo\'Sha yAtudhA\_nya\'H .
##10.118.08c##  u\_ru\_kShaye\'Shu\_ dIdya\'t ..
##10.118.09a##  taM tvA\' gI\_rbhiru\'ru\_kShayA\' havya\_vAha\_M samI\'dhire .
##10.118.09c##  yaji\'ShTha\_M mAnu\'She\_ jane\' ..
##10.119.01a##  iti\_ vA iti\' me\_ mano\_ gAmashva\'M sanuyA\_miti\' .
##10.119.01c##  ku\_vitsoma\_syApA\_miti\' ..
##10.119.02a##  pra vAtA\' iva\_ dodha\'ta\_ unmA\' pI\_tA a\'yaMsata .
##10.119.02c##  ku\_vitsoma\_syApA\_miti\' ..
##10.119.03a##  unmA\' pI\_tA a\'yaMsata\_ ratha\_mashvA\' ivA\_shava\'H .
##10.119.03c##  ku\_vitsoma\_syApA\_miti\' ..
##10.119.04a##  upa\' mA ma\_tira\'sthita vA\_shrA pu\_trami\'va pri\_yam .
##10.119.04c##  ku\_vitsoma\_syApA\_miti\' ..
##10.119.05a##  a\_haM taShTe\'va va\_ndhura\_M parya\'chAmi hR^i\_dA ma\_tim .
##10.119.05c##  ku\_vitsoma\_syApA\_miti\' ..
##10.119.06a##  na\_hi me\' akShi\_pachcha\_nAchChA\'ntsu\_H pa~ncha\' kR^i\_ShTaya\'H .
##10.119.06c##  ku\_vitsoma\_syApA\_miti\' ..
##10.119.07a##  na\_hi me\_ roda\'sI u\_bhe a\_nyaM pa\_kShaM cha\_na prati\' .
##10.119.07c##  ku\_vitsoma\_syApA\_miti\' ..
##10.119.08a##  a\_bhi dyAM ma\'hi\_nA bhu\'vama\_bhI\_3\_\'mAM pR^i\'thi\_vIM ma\_hIm .
##10.119.08c##  ku\_vitsoma\_syApA\_miti\' ..
##10.119.09a##  hantA\_haM pR^i\'thi\_vImi\_mAM ni da\'dhAnI\_ha ve\_ha vA\' .
##10.119.09c##  ku\_vitsoma\_syApA\_miti\' ..
##10.119.10a##  o\_ShamitpR^i\'thi\_vIma\_haM ja\_~NghanA\'nI\_ha ve\_ha vA\' .
##10.119.10c##  ku\_vitsoma\_syApA\_miti\' ..
##10.119.11a##  di\_vi me\' a\_nyaH pa\_kSho\_3\_\'.adho a\_nyama\'chIkR^iSham .
##10.119.11c##  ku\_vitsoma\_syApA\_miti\' ..
##10.119.12a##  a\_hama\'smi mahAma\_ho\'.abhina\_bhyamudI\'ShitaH .
##10.119.12c##  ku\_vitsoma\_syApA\_miti\' ..
##10.119.13a##  gR^i\_ho yA\_myara\'MkR^ito de\_vebhyo\' havya\_vAha\'naH .
##10.119.13c##  ku\_vitsoma\_syApA\_miti\' ..
##10.120.01a##  tadidA\'sa\_ bhuva\'neShu\_ jyeShTha\_M yato\' ja\_j~na u\_grastve\_ShanR^i\'mNaH .
##10.120.01c##  sa\_dyo ja\'j~nA\_no ni ri\'NAti\_ shatrU\_nanu\_ yaM vishve\_ mada\_ntyUmA\'H ..
##10.120.02a##  vA\_vR^i\_dhA\_naH shava\'sA\_ bhUryo\'jA\_H shatru\'rdA\_sAya\' bhi\_yasa\'M dadhAti .
##10.120.02c##  avya\'nachcha vya\_nachcha\_ sasni\_ saM te\' navanta\_ prabhR^i\'tA\_ made\'Shu ..
##10.120.03a##  tve kratu\_mapi\' vR^i~njanti\_ vishve\_ dviryade\_te trirbhava\_ntyUmA\'H .
##10.120.03c##  svA\_doH svAdI\'yaH svA\_dunA\' sR^ijA\_ sama\_daH su madhu\_ madhu\'nA\_bhi yo\'dhIH ..
##10.120.04a##  iti\' chi\_ddhi tvA\_ dhanA\_ jaya\'nta\_M made\'made anu\_mada\'nti\_ viprA\'H .
##10.120.04c##  ojI\'yo dhR^iShNo sthi\_ramA ta\'nuShva\_ mA tvA\' dabhanyAtu\_dhAnA\' du\_revA\'H ..
##10.120.05a##  tvayA\' va\_yaM shA\'shadmahe\_ raNe\'Shu pra\_pashya\'nto yu\_dhenyA\'ni\_ bhUri\' .
##10.120.05c##  cho\_dayA\'mi ta\_ Ayu\'dhA\_ vacho\'bhi\_H saM te\' shishAmi\_ brahma\'NA\_ vayA\'Msi ..
##10.120.06a##  stu\_Sheyya\'M puru\_varpa\'sa\_mR^ibhva\'mi\_nata\'mamA\_ptyamA\_ptyAnA\'m .
##10.120.06c##  A da\'rShate\_ shava\'sA sa\_pta dAnU\_npra sA\'kShate prati\_mAnA\'ni\_ bhUri\' ..
##10.120.07a##  ni tadda\'dhi\_She.ava\'ra\_M para\'M cha\_ yasmi\_nnAvi\_thAva\'sA duro\_Ne .
##10.120.07c##  A mA\_tarA\' sthApayase jiga\_tnU ata\' inoShi\_ karva\'rA pu\_rUNi\' ..
##10.120.08a##  i\_mA brahma\' bR^i\_haddi\'vo viva\_ktIndrA\'ya shU\_Shama\'gri\_yaH sva\_rShAH .
##10.120.08c##  ma\_ho go\_trasya\' kShayati sva\_rAjo\_ dura\'shcha\_ vishvA\' avR^iNo\_dapa\_ svAH ..
##10.120.09a##  e\_vA ma\_hAnbR^i\_haddi\'vo\_ atha\_rvAvo\'cha\_tsvAM ta\_nva1\_\'mindra\'me\_va .
##10.120.09c##  svasA\'ro mAta\_ribhva\'rIrari\_prA hi\_nvanti\' cha\_ shava\'sA va\_rdhaya\'nti cha ..
##10.121.01a##  hi\_ra\_Nya\_ga\_rbhaH sama\'varta\_tAgre\' bhU\_tasya\' jA\_taH pati\_reka\' AsIt .
##10.121.01c##  sa dA\'dhAra pR^ithi\_vIM dyAmu\_temAM kasmai\' de\_vAya\' ha\_viShA\' vidhema ..
##10.121.02a##  ya A\'tma\_dA ba\'la\_dA yasya\_ vishva\' u\_pAsa\'te pra\_shiSha\_M yasya\' de\_vAH .
##10.121.02c##  yasya\' ChA\_yAmR^ita\_M yasya\' mR^i\_tyuH kasmai\' de\_vAya\' ha\_viShA\' vidhema ..
##10.121.03a##  yaH prA\'Na\_to ni\'miSha\_to ma\'hi\_tvaika\_ idrAjA\_ jaga\'to ba\_bhUva\' .
##10.121.03c##  ya Ishe\' a\_sya dvi\_pada\_shchatu\'Shpada\_H kasmai\' de\_vAya\' ha\_viShA\' vidhema ..
##10.121.04a##  yasye\_me hi\_mava\'nto mahi\_tvA yasya\' samu\_draM ra\_sayA\' sa\_hAhuH .
##10.121.04c##  yasye\_mAH pra\_disho\_ yasya\' bA\_hU kasmai\' de\_vAya\' ha\_viShA\' vidhema ..
##10.121.05a##  yena\_ dyauru\_grA pR^i\'thi\_vI cha\' dR^i\_LhA yena\_ sva\'H stabhi\_taM yena\_ nAka\'H .
##10.121.05c##  yo a\_ntari\'kShe\_ raja\'so vi\_mAna\_H kasmai\' de\_vAya\' ha\_viShA\' vidhema ..
##10.121.06a##  yaM kranda\'sI\_ ava\'sA tastabhA\_ne a\_bhyaikShe\'tA\_M mana\'sA\_ reja\'mAne .
##10.121.06c##  yatrAdhi\_ sUra\_ udi\'to vi\_bhAti\_ kasmai\' de\_vAya\' ha\_viShA\' vidhema ..
##10.121.07a##  Apo\' ha\_ yadbR^i\'ha\_tIrvishva\_mAya\_ngarbha\_M dadhA\'nA ja\_naya\'ntIra\_gnim .
##10.121.07c##  tato\' de\_vAnA\_M sama\'varta\_tAsu\_reka\_H kasmai\' de\_vAya\' ha\_viShA\' vidhema ..
##10.121.08a##  yashchi\_dApo\' mahi\_nA pa\_ryapa\'shya\_ddakSha\_M dadhA\'nA ja\_naya\'ntIrya\_j~nam .
##10.121.08c##  yo de\_veShvadhi\' de\_va eka\_ AsI\_tkasmai\' de\_vAya\' ha\_viShA\' vidhema ..
##10.121.09a##  mA no\' hiMsIjjani\_tA yaH pR^i\'thi\_vyA yo vA\_ diva\'M sa\_tyadha\'rmA ja\_jAna\' .
##10.121.09c##  yashchA\_pashcha\_ndrA bR^i\'ha\_tIrja\_jAna\_ kasmai\' de\_vAya\' ha\_viShA\' vidhema ..
##10.121.10a##  prajA\'pate\_ na tvade\_tAnya\_nyo vishvA\' jA\_tAni\_ pari\_ tA ba\'bhUva .
##10.121.10c##  yatkA\'mAste juhu\_mastanno\' astu va\_yaM syA\'ma\_ pata\'yo rayI\_NAm ..
##10.122.01a##  vasu\_M na chi\_trama\'hasaM gR^iNIShe vA\_maM sheva\_mati\'thimadviShe\_Nyam .
##10.122.01c##  sa rA\'sate shu\_rudho\' vi\_shvadhA\'yaso\_.agnirhotA\' gR^i\_hapa\'tiH su\_vIrya\'m ..
##10.122.02a##  ju\_ShA\_No a\'gne\_ prati\' harya me\_ vacho\_ vishvA\'ni vi\_dvAnva\_yunA\'ni sukrato .
##10.122.02c##  ghR^ita\'nirNi\_gbrahma\'Ne gA\_tumera\'ya\_ tava\' de\_vA a\'janaya\_nnanu\' vra\_tam ..
##10.122.03a##  sa\_pta dhAmA\'ni pari\_yannama\'rtyo\_ dAsha\'ddA\_shuShe\' su\_kR^ite\' mAmahasva .
##10.122.03c##  su\_vIre\'Na ra\_yiNA\'gne svA\_bhuvA\_ yasta\_ Ana\'T sa\_midhA\_ taM ju\'Shasva ..
##10.122.04a##  ya\_j~nasya\' ke\_tuM pra\'tha\_maM pu\_rohi\'taM ha\_viShma\'nta ILate sa\_pta vA\_jina\'m .
##10.122.04c##  shR^i\_Nvanta\'ma\_gniM ghR^i\_tapR^i\'ShThamu\_kShaNa\'M pR^i\_Nanta\'M de\_vaM pR^i\'Na\_te su\_vIrya\'m ..
##10.122.05a##  tvaM dU\_taH pra\'tha\_mo vare\'Nya\_H sa hU\_yamA\'no a\_mR^itA\'ya matsva .
##10.122.05c##  tvAM ma\'rjayanma\_ruto\' dA\_shuSho\' gR^i\_he tvAM stome\'bhi\_rbhR^iga\'vo\_ vi ru\'ruchuH ..
##10.122.06a##  iSha\'M du\_hansu\_dughA\'M vi\_shvadhA\'yasaM yaj~na\_priye\_ yaja\'mAnAya sukrato .
##10.122.06c##  agne\' ghR^i\_tasnu\_strirR^i\_tAni\_ dIdya\'dva\_rtirya\_j~naM pa\'ri\_yansu\'kratUyase ..
##10.122.07a##  tvAmida\_syA u\_Shaso\_ vyu\'ShTiShu dU\_taM kR^i\'NvA\_nA a\'yajanta\_ mAnu\'ShAH .
##10.122.07c##  tvAM de\_vA ma\'ha\_yAyyA\'ya vAvR^idhu\_rAjya\'magne nimR^i\_janto\' adhva\_re ..
##10.122.08a##  ni tvA\_ vasi\'ShThA ahvanta vA\_jina\'M gR^i\_Nanto\' agne vi\_dathe\'Shu ve\_dhasa\'H .
##10.122.08c##  rA\_yaspoSha\_M yaja\'mAneShu dhAraya yU\_yaM pA\'ta sva\_stibhi\_H sadA\' naH ..
##10.123.01a##  a\_yaM ve\_nashcho\'daya\_tpR^ishni\'garbhA\_ jyoti\'rjarAyU\_ raja\'so vi\_mAne\' .
##10.123.01c##  i\_mama\_pAM sa\'Mga\_me sUrya\'sya\_ shishu\_M na viprA\' ma\_tibhI\' rihanti ..
##10.123.02a##  sa\_mu\_drAdU\_rmimudi\'yarti ve\_no na\'bho\_jAH pR^i\_ShThaM ha\'rya\_tasya\' darshi .
##10.123.02c##  R^i\_tasya\_ sAnA\_vadhi\' vi\_ShTapi\_ bhrAT sa\'mA\_naM yoni\'ma\_bhya\'nUShata\_ vrAH ..
##10.123.03a##  sa\_mA\_naM pU\_rvIra\_bhi vA\'vashA\_nAstiShTha\'nva\_tsasya\' mA\_tara\_H sanI\'LAH .
##10.123.03c##  R^i\_tasya\_ sAnA\_vadhi\' chakramA\_NA ri\_hanti\_ madhvo\' a\_mR^ita\'sya\_ vANI\'H ..
##10.123.04a##  jA\_nanto\' rU\_pama\'kR^ipanta\_ viprA\' mR^i\_gasya\_ ghoSha\'M mahi\_Shasya\_ hi gman .
##10.123.04c##  R^i\_tena\_ yanto\_ adhi\_ sindhu\'masthurvi\_dadga\'ndha\_rvo a\_mR^itA\'ni\_ nAma\' ..
##10.123.05a##  a\_psa\_rA jA\_ramu\'pasiShmiyA\_NA yoShA\' bibharti para\_me vyo\'man .
##10.123.05c##  chara\'tpri\_yasya\_ yoni\'Shu pri\_yaH sansIda\'tpa\_kShe hi\'ra\_Nyaye\_ sa ve\_naH ..
##10.123.06a##  nAke\' supa\_rNamupa\_ yatpata\'ntaM hR^i\_dA vena\'nto a\_bhyacha\'kShata tvA .
##10.123.06c##  hira\'NyapakSha\_M varu\'Nasya dU\_taM ya\_masya\_ yonau\' shaku\_naM bhu\'ra\_Nyum ..
##10.123.07a##  U\_rdhvo ga\'ndha\_rvo adhi\_ nAke\' asthAtpra\_tya~Nchi\_trA bibhra\'da\_syAyu\'dhAni .
##10.123.07c##  vasA\'no\_ atka\'M sura\_bhiM dR^i\_she kaM sva1\_\'rNa nAma\' janata pri\_yANi\' ..
##10.123.08a##  dra\_psaH sa\'mu\_drama\_bhi yajjigA\'ti\_ pashya\_ngR^idhra\'sya\_ chakSha\'sA\_ vidha\'rman .
##10.123.08c##  bhA\_nuH shu\_kreNa\' sho\_chiShA\' chakA\_nastR^i\_tIye\' chakre\_ raja\'si pri\_yANi\' ..
##10.124.01a##  i\_maM no\' agna\_ upa\' ya\_j~namehi\_ pa~ncha\'yAmaM tri\_vR^ita\'M sa\_ptata\'ntum .
##10.124.01c##  aso\' havya\_vALu\_ta na\'H puro\_gA jyoge\_va dI\_rghaM tama\_ Asha\'yiShThAH ..
##10.124.02a##  ade\'vAdde\_vaH pra\_chatA\_ guhA\_ yanpra\_pashya\'mAno amR^ita\_tvame\'mi .
##10.124.02c##  shi\_vaM yatsanta\_mashi\'vo\_ jahA\'mi\_ svAtsa\_khyAdara\'NI\_M nAbhi\'memi ..
##10.124.03a##  pashya\'nna\_nyasyA\_ ati\'thiM va\_yAyA\' R^i\_tasya\_ dhAma\_ vi mi\'me pu\_rUNi\' .
##10.124.03c##  shaMsA\'mi pi\_tre asu\'rAya\_ sheva\'mayaj~ni\_yAdya\_j~niya\'M bhA\_game\'mi ..
##10.124.04a##  ba\_hvIH samA\' akarama\_ntara\'smi\_nnindra\'M vR^iNA\_naH pi\_tara\'M jahAmi .
##10.124.04c##  a\_gniH somo\_ varu\'Na\_ste chya\'vante pa\_ryAva\'rdrA\_ShTraM tada\'vAmyA\_yan ..
##10.124.05a##  nirmA\'yA u\_ tye asu\'rA abhUva\_ntvaM cha\' mA varuNa kA\_mayA\'se .
##10.124.05c##  R^i\_tena\' rAja\_nnanR^i\'taM vivi\_~nchanmama\' rA\_ShTrasyAdhi\'patya\_mehi\' ..
##10.124.06a##  i\_daM sva\'ri\_damidA\'sa vA\_mama\_yaM pra\'kA\_sha u\_rva1\_\'ntari\'kSham .
##10.124.06c##  hanA\'va vR^i\_traM ni\_rehi\' soma ha\_viShTvA\_ santa\'M ha\_viShA\' yajAma ..
##10.124.07a##  ka\_viH ka\'vi\_tvA di\_vi rU\_pamAsa\'ja\_dapra\'bhUtI\_ varu\'No\_ nira\_paH sR^i\'jat .
##10.124.07c##  kShema\'M kR^iNvA\_nA jana\'yo\_ na sindha\'va\_stA a\'sya\_ varNa\_M shucha\'yo bharibhrati ..
##10.124.08a##  tA a\'sya\_ jyeShTha\'mindri\_yaM sa\'chante\_ tA I\_mA kShe\'ti sva\_dhayA\_ mada\'ntIH .
##10.124.08c##  tA I\_M visho\_ na rAjA\'naM vR^iNA\_nA bI\'bha\_tsuvo\_ apa\' vR^i\_trAda\'tiShThan ..
##10.124.09a##  bI\_bha\_tsUnA\'M sa\_yuja\'M ha\_MsamA\'hura\_pAM di\_vyAnA\'M sa\_khye chara\'ntam .
##10.124.09c##  a\_nu\_ShTubha\_manu\' charchU\_ryamA\'Na\_mindra\_M ni chi\'kyuH ka\_vayo\' manI\_ShA ..
##10.125.01a##  a\_haM ru\_drebhi\_rvasu\'bhishcharAmya\_hamA\'di\_tyairu\_ta vi\_shvade\'vaiH .
##10.125.01c##  a\_haM mi\_trAvaru\'No\_bhA bi\'bharmya\_hami\'ndrA\_gnI a\_hama\_shvino\_bhA ..
##10.125.02a##  a\_haM soma\'mAha\_nasa\'M bibharmya\_haM tvaShTA\'ramu\_ta pU\_ShaNa\_M bhaga\'m .
##10.125.02c##  a\_haM da\'dhAmi\_ dravi\'NaM ha\_viShma\'te suprA\_vye\_3\_\' yaja\'mAnAya sunva\_te ..
##10.125.03a##  a\_haM rAShTrI\' sa\_Mgama\'nI\_ vasU\'nAM chiki\_tuShI\' pratha\_mA ya\_j~niyA\'nAm .
##10.125.03c##  tAM mA\' de\_vA vya\'dadhuH puru\_trA bhUri\'sthAtrA\_M bhUryA\'ve\_shaya\'ntIm ..
##10.125.04a##  mayA\_ so anna\'matti\_ yo vi\_pashya\'ti\_ yaH prANi\'ti\_ ya I\'M shR^i\_Notyu\_ktam .
##10.125.04c##  a\_ma\_ntavo\_ mAM ta upa\' kShiyanti shru\_dhi shru\'ta shraddhi\_vaM te\' vadAmi ..
##10.125.05a##  a\_hame\_va sva\_yami\_daM va\'dAmi\_ juShTa\'M de\_vebhi\'ru\_ta mAnu\'ShebhiH .
##10.125.05c##  yaM kA\_maye\_ taMta\'mu\_graM kR^i\'Nomi\_ taM bra\_hmANa\_M tamR^iShi\_M taM su\'me\_dhAm ..
##10.125.06a##  a\_haM ru\_drAya\_ dhanu\_rA ta\'nomi brahma\_dviShe\_ shara\'ve\_ hanta\_vA u\' .
##10.125.06c##  a\_haM janA\'ya sa\_mada\'M kR^iNomya\_haM dyAvA\'pR^ithi\_vI A vi\'vesha ..
##10.125.07a##  a\_haM su\'ve pi\_tara\'masya mU\_rdhanmama\_ yoni\'ra\_psva1\_\'ntaH sa\'mu\_dre .
##10.125.07c##  tato\_ vi ti\'ShThe\_ bhuva\_nAnu\_ vishvo\_tAmUM dyAM va\_rShmaNopa\' spR^ishAmi ..
##10.125.08a##  a\_hame\_va vAta\' iva\_ pra vA\'myA\_rabha\'mANA\_ bhuva\'nAni\_ vishvA\' .
##10.125.08c##  pa\_ro di\_vA pa\_ra e\_nA pR^i\'thi\_vyaitAva\'tI mahi\_nA saM ba\'bhUva ..
##10.126.01a##  na tamaMho\_ na du\'ri\_taM devA\'so aShTa\_ martya\'m .
##10.126.01c##  sa\_joSha\'so\_ yama\'rya\_mA mi\_tro naya\'nti\_ varu\'No\_ ati\_ dviSha\'H ..
##10.126.02a##  taddhi va\_yaM vR^i\'NI\_mahe\_ varu\'Na\_ mitrArya\'man .
##10.126.02c##  yenA\_ niraMha\'so yU\_yaM pA\_tha ne\_thA cha\_ martya\_mati\_ dviSha\'H ..
##10.126.03a##  te nU\_naM no\_.ayamU\_taye\_ varu\'No mi\_tro a\'rya\_mA .
##10.126.03c##  nayi\'ShThA u no ne\_ShaNi\_ parShi\'ShThA u naH pa\_rShaNyati\_ dviSha\'H ..
##10.126.04a##  yU\_yaM vishva\_M pari\' pAtha\_ varu\'No mi\_tro a\'rya\_mA .
##10.126.04c##  yu\_ShmAka\_M sharma\'Ni pri\_ye syAma\' supraNIta\_yo.ati\_ dviSha\'H ..
##10.126.05a##  A\_di\_tyAso\_ ati\_ sridho\_ varu\'No mi\_tro a\'rya\_mA .
##10.126.05c##  u\_graM ma\_rudbhI\' ru\_draM hu\'ve\_mendra\'ma\_gniM sva\_staye.ati\_ dviSha\'H ..
##10.126.06a##  netA\'ra U\_ Shu Na\'sti\_ro varu\'No mi\_tro a\'rya\_mA .
##10.126.06c##  ati\_ vishvA\'ni duri\_tA rAjA\'nashcharShaNI\_nAmati\_ dviSha\'H ..
##10.126.07a##  shu\_nama\_smabhya\'mU\_taye\_ varu\'No mi\_tro a\'rya\_mA .
##10.126.07c##  sharma\' yachChantu sa\_pratha\' Adi\_tyAso\_ yadIma\'he\_ ati\_ dviSha\'H ..
##10.126.08a##  yathA\' ha\_ tyadva\'savo gau\_rya\'M chitpa\_di Shi\_tAmamu\'~nchatA yajatrAH .
##10.126.08c##  e\_vo Shva1\_\'smanmu\'~nchatA\_ vyaMha\_H pra tA\'ryagne prata\_raM na\_ Ayu\'H ..
##10.127.01a##  rAtrI\_ vya\'khyadAya\_tI pu\'ru\_trA de\_vya1\_\'kShabhi\'H .
##10.127.01c##  vishvA\_ adhi\_ shriyo\'.adhita ..
##10.127.02a##  orva\'prA\_ ama\'rtyA ni\_vato\' de\_vyu1\_\'dvata\'H .
##10.127.02c##  jyoti\'ShA bAdhate\_ tama\'H ..
##10.127.03a##  niru\_ svasA\'ramaskR^ito\_Shasa\'M de\_vyA\'ya\_tI .
##10.127.03c##  apedu\' hAsate\_ tama\'H ..
##10.127.04a##  sA no\' a\_dya yasyA\' va\_yaM ni te\_ yAma\_nnavi\'kShmahi .
##10.127.04c##  vR^i\_kShe na va\'sa\_tiM vaya\'H ..
##10.127.05a##  ni grAmA\'so avikShata\_ ni pa\_dvanto\_ ni pa\_kShiNa\'H .
##10.127.05c##  ni shye\_nAsa\'shchida\_rthina\'H ..
##10.127.06a##  yA\_vayA\' vR^i\_kyaM1\_\' vR^ika\'M ya\_vaya\' ste\_namU\'rmye .
##10.127.06c##  athA\' naH su\_tarA\' bhava ..
##10.127.07a##  upa\' mA\_ pepi\'sha\_ttama\'H kR^i\_ShNaM vya\'ktamasthita .
##10.127.07c##  uSha\' R^i\_Neva\' yAtaya ..
##10.127.08a##  upa\' te\_ gA i\_vAka\'raM vR^iNI\_Shva du\'hitardivaH .
##10.127.08c##  rAtri\_ stoma\_M na ji\_gyuShe\' ..
##10.128.01a##  mamA\'gne\_ varcho\' viha\_veShva\'stu va\_yaM tvendhA\'nAsta\_nva\'M puShema .
##10.128.01c##  mahya\'M namantAM pra\_disha\_shchata\'sra\_stvayAdhya\'kSheNa\_ pR^ita\'nA jayema ..
##10.128.02a##  mama\' de\_vA vi\'ha\_ve sa\'ntu\_ sarva\_ indra\'vanto ma\_ruto\_ viShNu\'ra\_gniH .
##10.128.02c##  mamA\_ntari\'kShamu\_rulo\'kamastu\_ mahya\_M vAta\'H pavatA\_M kAme\' a\_smin ..
##10.128.03a##  mayi\' de\_vA dravi\'Na\_mA ya\'jantA\_M mayyA\_shIra\'stu\_ mayi\' de\_vahU\'tiH .
##10.128.03c##  daivyA\_ hotA\'ro vanuShanta\_ pUrve.ari\'ShTAH syAma ta\_nvA\' su\_vIrA\'H ..
##10.128.04a##  mahya\'M yajantu\_ mama\_ yAni\' ha\_vyAkU\'tiH sa\_tyA mana\'so me astu .
##10.128.04c##  eno\_ mA ni gA\'M kata\_machcha\_nAhaM vishve\' devAso\_ adhi\' vochatA naH ..
##10.128.05a##  devI\'H ShaLurvIru\_ru na\'H kR^iNota\_ vishve\' devAsa i\_ha vI\'rayadhvam .
##10.128.05c##  mA hA\'smahi pra\_jayA\_ mA ta\_nUbhi\_rmA ra\'dhAma dviSha\_te so\'ma rAjan ..
##10.128.06a##  agne\' ma\_nyuM pra\'tinu\_danpare\'ShA\_mada\'bdho go\_pAH pari\' pAhi na\_stvam .
##10.128.06c##  pra\_tya~ncho\' yantu ni\_guta\_H puna\_ste\_3\_\'.amaiShA\'M chi\_ttaM pra\_budhA\_M vi ne\'shat ..
##10.128.07a##  dhA\_tA dhA\'tR^I\_NAM bhuva\'nasya\_ yaspati\'rde\_vaM trA\_tAra\'mabhimAtiShA\_ham .
##10.128.07c##  i\_maM ya\_j~nama\_shvino\_bhA bR^iha\_spati\'rde\_vAH pA\'ntu\_ yaja\'mAnaM nya\_rthAt ..
##10.128.08a##  u\_ru\_vyachA\' no mahi\_ShaH sharma\' yaMsada\_sminhave\' puruhU\_taH pu\'ru\_kShuH .
##10.128.08c##  sa na\'H pra\_jAyai\' haryashva mR^iLa\_yendra\_ mA no\' rIriSho\_ mA parA\' dAH ..
##10.128.09a##  ye na\'H sa\_patnA\_ apa\_ te bha\'vantvindrA\_gnibhyA\_mava\' bAdhAmahe\_ tAn .
##10.128.09c##  vasa\'vo ru\_drA A\'di\_tyA u\'pari\_spR^isha\'M mo\_graM chettA\'ramadhirA\_jama\'kran ..
##10.129.01a##  nAsa\'dAsI\_nno sadA\'sItta\_dAnI\_M nAsI\_drajo\_ no vyo\'mA pa\_ro yat .
##10.129.01c##  kimAva\'rIva\_H kuha\_ kasya\_ sharma\_nnambha\_H kimA\'sI\_dgaha\'naM gabhI\_ram ..
##10.129.02a##  na mR^i\_tyurA\'sIda\_mR^ita\_M na tarhi\_ na rAtryA\_ ahna\' AsItprake\_taH .
##10.129.02c##  AnI\'davA\_taM sva\_dhayA\_ tadeka\_M tasmA\'ddhA\_nyanna pa\_raH kiM cha\_nAsa\' ..
##10.129.03a##  tama\' AsI\_ttama\'sA gU\_Lhamagre\'.aprake\_taM sa\'li\_laM sarva\'mA i\_dam .
##10.129.03c##  tu\_chChyenA\_bhvapi\'hita\_M yadAsI\_ttapa\'sa\_stanma\'hi\_nAjA\'ya\_taika\'m ..
##10.129.04a##  kAma\_stadagre\_ sama\'varta\_tAdhi\_ mana\'so\_ reta\'H pratha\_maM yadAsI\'t .
##10.129.04c##  sa\_to bandhu\_masa\'ti\_ nira\'vindanhR^i\_di pra\_tIShyA\' ka\_vayo\' manI\_ShA ..
##10.129.05a##  ti\_ra\_shchIno\_ vita\'to ra\_shmire\'ShAma\_dhaH svi\'dA\_sI3du\_pari\' svidAsI3t .
##10.129.05c##  re\_to\_dhA A\'sanmahi\_mAna\' Asansva\_dhA a\_vastA\_tpraya\'tiH pa\_rastA\'t ..
##10.129.06a##  ko a\_ddhA ve\'da\_ ka i\_ha pra vo\'cha\_tkuta\_ AjA\'tA\_ kuta\' i\_yaM visR^i\'ShTiH .
##10.129.06c##  a\_rvAgde\_vA a\_sya vi\_sarja\'ne\_nAthA\_ ko ve\'da\_ yata\' Aba\_bhUva\' ..
##10.129.07a##  i\_yaM visR^i\'ShTi\_ryata\' Aba\_bhUva\_ yadi\' vA da\_dhe yadi\' vA\_ na .
##10.129.07c##  yo a\_syAdhya\'kShaH para\_me vyo\'ma\_nso a\_~Nga ve\'da\_ yadi\' vA\_ na veda\' ..
##10.130.01a##  yo ya\_j~no vi\_shvata\_stantu\'bhista\_ta eka\'shataM devaka\_rmebhi\_rAya\'taH .
##10.130.01c##  i\_me va\'yanti pi\_taro\_ ya A\'ya\_yuH pra va\_yApa\' va\_yetyA\'sate ta\_te ..
##10.130.02a##  pumA\'.N enaM tanuta\_ utkR^i\'Natti\_ pumA\_nvi ta\'tne\_ adhi\_ nAke\' a\_smin .
##10.130.02c##  i\_me ma\_yUkhA\_ upa\' sedurU\_ sada\_H sAmA\'ni chakru\_stasa\'rA\_Nyota\'ve ..
##10.130.03a##  kAsI\'tpra\_mA pra\'ti\_mA kiM ni\_dAna\_mAjya\_M kimA\'sItpari\_dhiH ka A\'sIt .
##10.130.03c##  Chanda\_H kimA\'sI\_tpra+u\'ga\_M kimu\_kthaM yadde\_vA de\_vamaya\'janta\_ vishve\' ..
##10.130.04a##  a\_gnergA\'ya\_trya\'bhavatsa\_yugvo\_ShNiha\'yA savi\_tA saM ba\'bhUva .
##10.130.04c##  a\_nu\_ShTubhA\_ soma\' u\_kthairmaha\'svA\_nbR^iha\_spate\'rbR^iha\_tI vAcha\'mAvat ..
##10.130.05a##  vi\_rANmi\_trAvaru\'Nayorabhi\_shrIrindra\'sya tri\_ShTubi\_ha bhA\_go ahna\'H .
##10.130.05c##  vishvA\'nde\_vA~njaga\_tyA vi\'vesha\_ tena\' chAkL^ipra\_ R^iSha\'yo manu\_ShyA\'H ..
##10.130.06a##  chA\_kL^i\_pre tena\_ R^iSha\'yo manu\_ShyA\' ya\_j~ne jA\_te pi\_taro\' naH purA\_Ne .
##10.130.06c##  pashya\'nmanye\_ mana\'sA\_ chakSha\'sA\_ tAnya i\_maM ya\_j~namaya\'janta\_ pUrve\' ..
##10.130.07a##  sa\_hasto\'mAH sa\_haCha\'ndasa A\_vR^ita\'H sa\_hapra\'mA\_ R^iSha\'yaH sa\_pta daivyA\'H .
##10.130.07c##  pUrve\'ShA\_M panthA\'manu\_dR^ishya\_ dhIrA\' a\_nvAle\'bhire ra\_thyo\_3\_\' na ra\_shmIn ..
##10.131.01a##  apa\_ prAcha\' indra\_ vishvA\'.N a\_mitrA\_napApA\'cho abhibhUte nudasva .
##10.131.01c##  apodI\'cho\_ apa\' shUrAdha\_rAcha\' u\_rau yathA\_ tava\_ sharma\_nmade\'ma ..
##10.131.02a##  ku\_vida\_~Nga yava\'manto\_ yava\'M chi\_dyathA\_ dAntya\'nupU\_rvaM vi\_yUya\' .
##10.131.02c##  i\_hehai\'ShAM kR^iNuhi\_ bhoja\'nAni\_ ye ba\_rhiSho\_ namo\'vR^ikti\_M na ja\_gmuH ..
##10.131.03a##  na\_hi sthUryR^i\'tu\_thA yA\_tamasti\_ nota shravo\' vivide saMga\_meShu\' .
##10.131.03c##  ga\_vyanta\_ indra\'M sa\_khyAya\_ viprA\' ashvA\_yanto\_ vR^iSha\'NaM vA\_jaya\'ntaH ..
##10.131.04a##  yu\_vaM su\_rAma\'mashvinA\_ namu\'chAvAsu\_re sachA\' .
##10.131.04c##  vi\_pi\_pA\_nA shu\'bhaspatI\_ indra\_M karma\'svAvatam ..
##10.131.05a##  pu\_trami\'va pi\_tarA\'va\_shvino\_bhendrA\_vathu\_H kAvyai\'rda\_MsanA\'bhiH .
##10.131.05c##  yatsu\_rAma\_M vyapi\'ba\_H shachI\'bhi\_H sara\'svatI tvA maghavannabhiShNak ..
##10.131.06a##  indra\'H su\_trAmA\_ svavA\_.N avo\'bhiH sumR^iLI\_ko bha\'vatu vi\_shvave\'dAH .
##10.131.06c##  bAdha\'tA\_M dveSho\_ abha\'yaM kR^iNotu su\_vIrya\'sya\_ pata\'yaH syAma ..
##10.131.07a##  tasya\' va\_yaM su\'ma\_tau ya\_j~niya\_syApi\' bha\_dre sau\'mana\_se syA\'ma .
##10.131.07c##  sa su\_trAmA\_ svavA\_.N indro\' a\_sme A\_rAchchi\_ddveSha\'H sanu\_taryu\'yotu ..
##10.132.01a##  I\_jA\_namiddyaurgU\_rtAva\'surIjA\_naM bhUmi\'ra\_bhi pra\'bhU\_ShaNi\' .
##10.132.01c##  I\_jA\_naM de\_vAva\_shvinA\'va\_bhi su\_mnaira\'vardhatAm ..
##10.132.02a##  tA vA\'M mitrAvaruNA dhAra\_yatkShi\'tI suShu\_mneShi\'ta\_tvatA\' yajAmasi .
##10.132.02c##  yu\_voH krA\_NAya\' sa\_khyaira\_bhi ShyA\'ma ra\_kShasa\'H ..
##10.132.03a##  adhA\' chi\_nnu yaddidhi\'ShAmahe vAma\_bhi pri\_yaM rekNa\_H patya\'mAnAH .
##10.132.03c##  da\_dvA.N vA\_ yatpuShya\'ti\_ rekNa\_H samvA\'ra\_nnaki\'rasya ma\_ghAni\' ..
##10.132.04a##  a\_sAva\_nyo a\'sura sUyata\_ dyaustvaM vishve\'ShAM varuNAsi\_ rAjA\' .
##10.132.04c##  mU\_rdhA ratha\'sya chAka\_nnaitAva\_taina\'sAntaka\_dhruk ..
##10.132.05a##  a\_sminsve\_3\_\'tachChaka\'pUta\_ eno\' hi\_te mi\_tre niga\'tAnhanti vI\_rAn .
##10.132.05c##  a\_vorvA\_ yaddhAtta\_nUShvava\'H pri\_yAsu\' ya\_j~niyA\_svarvA\' ..
##10.132.06a##  yu\_vorhi mA\_tAdi\'tirvichetasA\_ dyaurna bhUmi\_H paya\'sA pupU\_tani\' .
##10.132.06c##  ava\' pri\_yA di\'diShTana\_ sUro\' ninikta ra\_shmibhi\'H ..
##10.132.07a##  yu\_vaM hya\'pna\_rAjA\_vasI\'data\_M tiShTha\_dratha\_M na dhU\_rShada\'M vana\_rShada\'m .
##10.132.07c##  tA na\'H kaNUka\_yantI\'rnR^i\_medha\'statre\_ aMha\'saH su\_medha\'statre\_ aMha\'saH ..
##10.133.01a##  pro Shva\'smai purora\_thamindrA\'ya shU\_Shama\'rchata .
##10.133.01c##  a\_bhIke\' chidu loka\_kR^itsa\_Mge sa\_matsu\' vR^itra\_hAsmAka\'M bodhi chodi\_tA nabha\'ntAmanya\_keShA\'M jyA\_kA adhi\_ dhanva\'su ..
##10.133.02a##  tvaM sindhU\_.NravA\'sR^ijo.adha\_rAcho\_ aha\_nnahi\'m .
##10.133.02c##  a\_sha\_truri\'ndra jaj~niShe\_ vishva\'M puShyasi\_ vArya\_M taM tvA\_ pari\' ShvajAmahe\_ nabha\'ntAmanya\_keShA\'M jyA\_kA adhi\_ dhanva\'su ..
##10.133.03a##  vi Shu vishvA\_ arA\'tayo\_.aryo na\'shanta no\_ dhiya\'H .
##10.133.03c##  astA\'si\_ shatra\'ve va\_dhaM yo na\' indra\_ jighA\'Msati\_ yA te\' rA\_tirda\_dirvasu\_ nabha\'ntAmanya\_keShA\'M jyA\_kA adhi\_ dhanva\'su ..
##10.133.04a##  yo na\' indrA\_bhito\_ jano\' vR^ikA\_yurA\_dide\'shati .
##10.133.04c##  a\_dha\_spa\_daM tamI\'M kR^idhi vibA\_dho a\'si sAsa\_hirnabha\'ntAmanya\_keShA\'M jyA\_kA adhi\_ dhanva\'su ..
##10.133.05a##  yo na\' indrAbhi\_dAsa\'ti\_ sanA\'bhi\_ryashcha\_ niShTya\'H .
##10.133.05c##  ava\_ tasya\_ bala\'M tira ma\_hIva\_ dyauradha\_ tmanA\_ nabha\'ntAmanya\_keShA\'M jyA\_kA adhi\_ dhanva\'su ..
##10.133.06a##  va\_yami\'ndra tvA\_yava\'H sakhi\_tvamA ra\'bhAmahe .
##10.133.06c##  R^i\_tasya\' naH pa\_thA na\_yAti\_ vishvA\'ni duri\_tA nabha\'ntAmanya\_keShA\'M jyA\_kA adhi\_ dhanva\'su ..
##10.133.07a##  a\_smabhya\_M su tvami\'ndra\_ tAM shi\'kSha\_ yA doha\'te\_ prati\_ vara\'M jari\_tre .
##10.133.07c##  achChi\'drodhnI pI\_paya\_dyathA\' naH sa\_hasra\'dhArA\_ paya\'sA ma\_hI gauH ..
##10.134.01a##  u\_bhe yadi\'ndra\_ roda\'sI Apa\_prAtho\_ShA i\'va .
##10.134.01c##  ma\_hAnta\'M tvA ma\_hInA\'M sa\_mrAja\'M charShaNI\_nAM de\_vI jani\'tryajIjanadbha\_drA jani\'tryajIjanat ..
##10.134.02a##  ava\' sma durhaNAya\_to marta\'sya tanuhi sthi\_ram .
##10.134.02c##  a\_dha\_spa\_daM tamI\'M kR^idhi\_ yo a\_smA.N A\_dide\'shati de\_vI jani\'tryajIjanadbha\_drA jani\'tryajIjanat ..
##10.134.03a##  ava\_ tyA bR^i\'ha\_tIriSho\' vi\_shvashcha\'ndrA amitrahan .
##10.134.03c##  shachI\'bhiH shakra dhUnu\_hIndra\_ vishvA\'bhirU\_tibhi\'rde\_vI jani\'tryajIjanadbha\_drA jani\'tryajIjanat ..
##10.134.04a##  ava\_ yattvaM sha\'takrata\_vindra\_ vishvA\'ni dhUnu\_She .
##10.134.04c##  ra\_yiM na su\'nva\_te sachA\' saha\_sriNI\'bhirU\_tibhi\'rde\_vI jani\'tryajIjanadbha\_drA jani\'tryajIjanat ..
##10.134.05a##  ava\_ svedA\' ivA\_bhito\_ viShva\'kpatantu di\_dyava\'H .
##10.134.05c##  dUrvA\'yA iva\_ tanta\'vo\_ vya1\_\'smade\'tu durma\_tirde\_vI jani\'tryajIjanadbha\_drA jani\'tryajIjanat ..
##10.134.06a##  dI\_rghaM hya\'~Nku\_shaM ya\'thA\_ shakti\_M bibha\'rShi mantumaH .
##10.134.06c##  pUrve\'Na maghavanpa\_dAjo va\_yAM yathA\' yamo de\_vI jani\'tryajIjanadbha\_drA jani\'tryajIjanat ..
##10.134.07a##  naki\'rdevA minImasi\_ naki\_rA yo\'payAmasi mantra\_shrutya\'M charAmasi .
##10.134.07c##  pa\_kShebhi\'rapika\_kShebhi\_ratrA\_bhi saM ra\'bhAmahe ..
##10.135.01a##  yasmi\'nvR^i\_kShe su\'palA\_she de\_vaiH sa\_mpiba\'te ya\_maH .
##10.135.01c##  atrA\' no vi\_shpati\'H pi\_tA pu\'rA\_NA.N anu\' venati ..
##10.135.02a##  pu\_rA\_NA.N a\'nu\_vena\'nta\_M chara\'ntaM pA\_payA\'mu\_yA .
##10.135.02c##  a\_sU\_yanna\_bhya\'chAkasha\_M tasmA\' aspR^ihaya\_M puna\'H ..
##10.135.03a##  yaM ku\'mAra\_ nava\_M ratha\'macha\_kraM mana\_sAkR^i\'NoH .
##10.135.03c##  eke\'ShaM vi\_shvata\_H prA~ncha\_mapa\'shya\_nnadhi\' tiShThasi ..
##10.135.04a##  yaM ku\'mAra\_ prAva\'rtayo\_ ratha\_M vipre\'bhya\_spari\' .
##10.135.04c##  taM sAmAnu\_ prAva\'rtata\_ sami\_to nA\_vyAhi\'tam ..
##10.135.05a##  kaH ku\'mA\_rama\'janaya\_dratha\_M ko nira\'vartayat .
##10.135.05c##  kaH svi\_ttada\_dya no\' brUyAdanu\_deyI\_ yathAbha\'vat ..
##10.135.06a##  yathAbha\'vadanu\_deyI\_ tato\_ agra\'majAyata .
##10.135.06c##  pu\_rastA\'dbu\_dhna Ata\'taH pa\_shchAnni\_raya\'NaM kR^i\_tam ..
##10.135.07a##  i\_daM ya\_masya\_ sAda\'naM devamA\_naM yadu\_chyate\' .
##10.135.07c##  i\_yama\'sya dhamyate nA\_LIra\_yaM gI\_rbhiH pari\'ShkR^itaH ..
##10.136.01a##  ke\_shya1\_\'gniM ke\_shI vi\_ShaM ke\_shI bi\'bharti\_ roda\'sI .
##10.136.01c##  ke\_shI vishva\_M sva\'rdR^i\_she ke\_shIdaM jyoti\'ruchyate ..
##10.136.02a##  muna\'yo\_ vAta\'rashanAH pi\_sha~NgA\' vasate\_ malA\' .
##10.136.02c##  vAta\_syAnu\_ dhrAji\'M yanti\_ yadde\_vAso\_ avi\'kShata ..
##10.136.03a##  unma\'ditA\_ maune\'yena\_ vAtA\_.N A ta\'sthimA va\_yam .
##10.136.03c##  sharI\_reda\_smAka\'M yU\_yaM martA\'so a\_bhi pa\'shyatha ..
##10.136.04a##  a\_ntari\'kSheNa patati\_ vishvA\' rU\_pAva\_chAka\'shat .
##10.136.04c##  muni\'rde\_vasya\'devasya\_ saukR^i\'tyAya\_ sakhA\' hi\_taH ..
##10.136.05a##  vAta\_syAshvo\' vA\_yoH sakhAtho\' de\_veShi\'to\_ muni\'H .
##10.136.05c##  u\_bhau sa\'mu\_drAvA kShe\'ti\_ yashcha\_ pUrva\' u\_tApa\'raH ..
##10.136.06a##  a\_psa\_rasA\'M gandha\_rvANA\'M mR^i\_gANA\_M chara\'Ne\_ chara\'n .
##10.136.06c##  ke\_shI keta\'sya vi\_dvAnsakhA\' svA\_durma\_dinta\'maH ..
##10.136.07a##  vA\_yura\'smA\_ upA\'manthatpi\_naShTi\' smA kunanna\_mA .
##10.136.07c##  ke\_shI vi\_Shasya\_ pAtre\'Na\_ yadru\_dreNApi\'batsa\_ha ..
##10.137.01a##  u\_ta de\'vA\_ ava\'hita\_M devA\_ unna\'yathA\_ puna\'H .
##10.137.01c##  u\_tAga\'shcha\_kruSha\'M devA\_ devA\' jI\_vaya\'thA\_ puna\'H ..
##10.137.02a##  dvAvi\_mau vAtau\' vAta\_ A sindho\_rA pa\'rA\_vata\'H .
##10.137.02c##  dakSha\'M te a\_nya A vA\'tu\_ parA\_nyo vA\'tu\_ yadrapa\'H ..
##10.137.03a##  A vA\'ta vAhi bheSha\_jaM vi vA\'ta vAhi\_ yadrapa\'H .
##10.137.03c##  tvaM hi vi\_shvabhe\'Shajo de\_vAnA\'M dU\_ta Iya\'se ..
##10.137.04a##  A tvA\'gama\_M shaMtA\'tibhi\_ratho\' ari\_ShTatA\'tibhiH .
##10.137.04c##  dakSha\'M te bha\_dramAbhA\'rSha\_M parA\_ yakShma\'M suvAmi te ..
##10.137.05a##  trAya\'ntAmi\_ha de\_vAstrAya\'tAM ma\_rutA\'M ga\_NaH .
##10.137.05c##  trAya\'ntA\_M vishvA\' bhU\_tAni\_ yathA\_yama\'ra\_pA asa\'t ..
##10.137.06a##  Apa\_ idvA u\' bheSha\_jIrApo\' amIva\_chAta\'nIH .
##10.137.06c##  Apa\_H sarva\'sya bheSha\_jIstAste\' kR^iNvantu bheSha\_jam ..
##10.137.07a##  hastA\'bhyA\_M dasha\'shAkhAbhyAM ji\_hvA vA\_chaH pu\'roga\_vI .
##10.137.07c##  a\_nA\_ma\_yi\_tnubhyA\'M tvA\_ tAbhyA\_M tvopa\' spR^ishAmasi ..
##10.138.01a##  tava\_ tya i\'ndra sa\_khyeShu\_ vahna\'ya R^i\_taM ma\'nvA\_nA vya\'dardirurva\_lam .
##10.138.01c##  yatrA\' dasha\_syannu\_Shaso\' ri\_Nanna\_paH kutsA\'ya\_ manma\'nna\_hya\'shcha da\_Msaya\'H ..
##10.138.02a##  avA\'sR^ijaH pra\_sva\'H shva\_~nchayo\' gi\_rInudA\'ja u\_srA api\'bo\_ madhu\' pri\_yam .
##10.138.02c##  ava\'rdhayo va\_nino\' asya\_ daMsa\'sA shu\_shocha\_ sUrya\' R^i\_tajA\'tayA gi\_rA ..
##10.138.03a##  vi sUryo\_ madhye\' amucha\_dratha\'M di\_vo vi\_daddA\_sAya\' prati\_mAna\_mArya\'H .
##10.138.03c##  dR^i\_LhAni\_ pipro\_rasu\'rasya mA\_yina\_ indro\_ vyA\'syachchakR^i\_vA.N R^i\_jishva\'nA ..
##10.138.04a##  anA\'dhR^iShTAni dhR^iShi\_to vyA\'syanni\_dhI.Nrade\'vA.N amR^iNada\_yAsya\'H .
##10.138.04c##  mA\_seva\_ sUryo\_ vasu\_ purya\_mA da\'de gR^iNA\_naH shatrU\'.NrashR^iNAdvi\_rukma\'tA ..
##10.138.05a##  ayu\'ddhaseno vi\_bhvA\' vibhinda\_tA dAsha\'dvR^itra\_hA tujyA\'ni tejate .
##10.138.05c##  indra\'sya\_ vajrA\'dabibhedabhi\_shnatha\_H prAkrA\'machChu\_ndhyUraja\'hAdu\_ShA ana\'H ..
##10.138.06a##  e\_tA tyA te\_ shrutyA\'ni\_ keva\'lA\_ yadeka\_ eka\_makR^i\'Noraya\_j~nam .
##10.138.06c##  mA\_sAM vi\_dhAna\'madadhA\_ adhi\_ dyavi\_ tvayA\_ vibhi\'nnaM bharati pra\_dhiM pi\_tA ..
##10.139.01a##  sUrya\'rashmi\_rhari\'keshaH pu\_rastA\'tsavi\_tA jyoti\_ruda\'yA\_.N aja\'sram .
##10.139.01c##  tasya\' pU\_ShA pra\'sa\_ve yA\'ti vi\_dvAnsa\_mpashya\_nvishvA\_ bhuva\'nAni go\_pAH ..
##10.139.02a##  nR^i\_chakShA\' e\_Sha di\_vo madhya\' Asta Apapri\_vAnroda\'sI a\_ntari\'kSham .
##10.139.02c##  sa vi\_shvAchI\'ra\_bhi cha\'ShTe ghR^i\_tAchI\'ranta\_rA pUrva\_mapa\'raM cha ke\_tum ..
##10.139.03a##  rA\_yo bu\_dhnaH sa\_Mgama\'no\_ vasU\'nA\_M vishvA\' rU\_pAbhi cha\'ShTe\_ shachI\'bhiH .
##10.139.03c##  de\_va i\'va savi\_tA sa\_tyadha\_rmendro\_ na ta\'sthau sama\_re dhanA\'nAm ..
##10.139.04a##  vi\_shvAva\'suM soma gandha\_rvamApo\' dadR^i\_shuShI\_stadR^i\_tenA\_ vyA\'yan .
##10.139.04c##  tada\_nvavai\_dindro\' rArahA\_Na A\'sA\_M pari\_ sUrya\'sya pari\_dhI.Nra\'pashyat ..
##10.139.05a##  vi\_shvAva\'sura\_bhi tanno\' gR^iNAtu di\_vyo ga\'ndha\_rvo raja\'so vi\_mAna\'H .
##10.139.05c##  yadvA\' ghA sa\_tyamu\_ta yanna vi\_dma dhiyo\' hinvA\_no dhiya\_ inno\' avyAH ..
##10.139.06a##  sasni\'mavinda\_chchara\'Ne na\_dInA\_mapA\'vR^iNo\_dduro\_ ashma\'vrajAnAm .
##10.139.06c##  prAsA\'M gandha\_rvo a\_mR^itA\'ni vocha\_dindro\_ dakSha\_M pari\' jAnAda\_hInA\'m ..
##10.140.01a##  agne\_ tava\_ shravo\_ vayo\_ mahi\' bhrAjante a\_rchayo\' vibhAvaso .
##10.140.01c##  bR^iha\'dbhAno\_ shava\'sA\_ vAja\'mu\_kthyaM1\_\' dadhA\'si dA\_shuShe\' kave ..
##10.140.02a##  pA\_va\_kava\'rchAH shu\_krava\'rchA\_ anU\'navarchA\_ udi\'yarShi bhA\_nunA\' .
##10.140.02c##  pu\_tro mA\_tarA\' vi\_chara\_nnupA\'vasi pR^i\_NakShi\_ roda\'sI u\_bhe ..
##10.140.03a##  Urjo\' napAjjAtavedaH susha\_stibhi\_rmanda\'sva dhI\_tibhi\'rhi\_taH .
##10.140.03c##  tve iSha\_H saM da\'dhu\_rbhUri\'varpasashchi\_trota\'yo vA\_majA\'tAH ..
##10.140.04a##  i\_ra\_jyanna\'gne prathayasva ja\_ntubhi\'ra\_sme rAyo\' amartya .
##10.140.04c##  sa da\'rsha\_tasya\_ vapu\'Sho\_ vi rA\'jasi pR^i\_NakShi\' sAna\_siM kratu\'m ..
##10.140.05a##  i\_Shka\_rtAra\'madhva\_rasya\_ prache\'tasa\_M kShaya\'nta\_M rAdha\'so ma\_haH .
##10.140.05c##  rA\_tiM vA\_masya\' su\_bhagA\'M ma\_hImiSha\_M dadhA\'si sAna\_siM ra\_yim ..
##10.140.06a##  R^i\_tAvA\'naM mahi\_ShaM vi\_shvada\'rshatama\_gniM su\_mnAya\' dadhire pu\_ro janA\'H .
##10.140.06c##  shrutka\'rNaM sa\_pratha\'stamaM tvA gi\_rA daivya\_M mAnu\'ShA yu\_gA ..
##10.141.01a##  agne\_ achChA\' vade\_ha na\'H pra\_tya~Nna\'H su\_manA\' bhava .
##10.141.01c##  pra no\' yachCha vishaspate dhana\_dA a\'si na\_stvam ..
##10.141.02a##  pra no\' yachChatvarya\_mA pra bhaga\_H pra bR^iha\_spati\'H .
##10.141.02c##  pra de\_vAH prota sU\_nR^itA\' rA\_yo de\_vI da\'dAtu naH ..
##10.141.03a##  soma\_M rAjA\'na\_mava\'se\_.agniM gI\_rbhirha\'vAmahe .
##10.141.03c##  A\_di\_tyAnviShNu\_M sUrya\'M bra\_hmANa\'M cha\_ bR^iha\_spati\'m ..
##10.141.04a##  i\_ndra\_vA\_yU bR^iha\_spati\'M su\_have\_ha ha\'vAmahe .
##10.141.04c##  yathA\' na\_H sarva\_ ijjana\_H saMga\'tyAM su\_manA\_ asa\'t ..
##10.141.05a##  a\_rya\_maNa\_M bR^iha\_spati\_mindra\_M dAnA\'ya chodaya .
##10.141.05c##  vAta\_M viShNu\_M sara\'svatIM savi\_tAra\'M cha vA\_jina\'m ..
##10.141.06a##  tvaM no\' agne a\_gnibhi\_rbrahma\' ya\_j~naM cha\' vardhaya .
##10.141.06c##  tvaM no\' de\_vatA\'taye rA\_yo dAnA\'ya chodaya ..
##10.142.01a##  a\_yama\'gne jari\_tA tve a\'bhU\_dapi\_ saha\'saH sUno na\_hya1\_\'nyadastyApya\'m .
##10.142.01c##  bha\_draM hi sharma\' tri\_varU\'tha\_masti\' ta A\_re hiMsA\'nA\_mapa\' di\_dyumA kR^i\'dhi ..
##10.142.02a##  pra\_vatte\' agne\_ jani\'mA pitUya\_taH sA\_chIva\_ vishvA\_ bhuva\'nA\_ nyR^i\'~njase .
##10.142.02c##  pra sapta\'ya\_H pra sa\'niShanta no\_ dhiya\'H pu\_rashcha\'ranti pashu\_pA i\'va\_ tmanA\' ..
##10.142.03a##  u\_ta vA u\_ pari\' vR^iNakShi\_ bapsa\'dba\_hora\'gna\_ ula\'pasya svadhAvaH .
##10.142.03c##  u\_ta khi\_lyA u\_rvarA\'NAM bhavanti\_ mA te\' he\_tiM tavi\'ShIM chukrudhAma ..
##10.142.04a##  yadu\_dvato\' ni\_vato\_ yAsi\_ bapsa\_tpR^itha\'geShi praga\_rdhinI\'va\_ senA\' .
##10.142.04c##  ya\_dA te\_ vAto\' anu\_vAti\' sho\_chirvapte\'va\_ shmashru\' vapasi\_ pra bhUma\' ..
##10.142.05a##  pratya\'sya\_ shreNa\'yo dadR^ishra\_ eka\'M ni\_yAna\'M ba\_havo\_ rathA\'saH .
##10.142.05c##  bA\_hU yada\'gne anu\_marmR^i\'jAno\_ nya\'~N~NuttA\_nAma\_nveShi\_ bhUmi\'m ..
##10.142.06a##  utte\_ shuShmA\' jihatA\_mutte\' a\_rchirutte\' agne shashamA\_nasya\_ vAjA\'H .
##10.142.06c##  uchChva\'~nchasva\_ ni na\'ma\_ vardha\'mAna\_ A tvA\_dya vishve\_ vasa\'vaH sadantu ..
##10.142.07a##  a\_pAmi\_daM nyaya\'naM samu\_drasya\' ni\_vesha\'nam .
##10.142.07c##  a\_nyaM kR^i\'NuShve\_taH panthA\_M tena\' yAhi\_ vashA\_.N anu\' ..
##10.142.08a##  Aya\'ne te pa\_rAya\'Ne\_ dUrvA\' rohantu pu\_ShpiNI\'H .
##10.142.08c##  hra\_dAshcha\' pu\_NDarI\'kANi samu\_drasya\' gR^i\_hA i\_me ..
##10.143.01a##  tyaM chi\_datri\'mR^ita\_jura\_martha\_mashva\_M na yAta\'ve .
##10.143.01c##  ka\_kShIva\'nta\_M yadI\_ punA\_ ratha\_M na kR^i\'Nu\_tho nava\'m ..
##10.143.02a##  tyaM chi\_dashva\_M na vA\_jina\'mare\_Navo\_ yamatna\'ta .
##10.143.02c##  dR^i\_LhaM gra\_nthiM na vi Shya\'ta\_matri\_M yavi\'ShTha\_mA raja\'H ..
##10.143.03a##  narA\_ daMsi\'ShThA\_vatra\'ye\_ shubhrA\_ siShA\'sata\_M dhiya\'H .
##10.143.03c##  athA\_ hi vA\'M di\_vo na\'rA\_ puna\_H stomo\_ na vi\_shase\' ..
##10.143.04a##  chi\_te tadvA\'M surAdhasA rA\_tiH su\'ma\_tira\'shvinA .
##10.143.04c##  A yanna\_H sada\'ne pR^i\_thau sama\'ne\_ parSha\'tho narA ..
##10.143.05a##  yu\_vaM bhu\_jyuM sa\'mu\_dra A raja\'saH pA\_ra I\'~Nkhi\_tam .
##10.143.05c##  yA\_tamachChA\' pata\_tribhi\_rnAsa\'tyA sA\_taye\' kR^itam ..
##10.143.06a##  A vA\'M su\_mnaiH sha\_MyU i\'va\_ maMhi\'ShThA\_ vishva\'vedasA .
##10.143.06c##  sama\_sme bhU\'ShataM na\_rotsa\_M na pi\_pyuShI\_riSha\'H ..
##10.144.01a##  a\_yaM hi te\_ ama\'rtya\_ indu\_ratyo\_ na patya\'te .
##10.144.01c##  dakSho\' vi\_shvAyu\'rve\_dhase\' ..
##10.144.02a##  a\_yama\_smAsu\_ kAvya\' R^i\_bhurvajro\_ dAsva\'te .
##10.144.02c##  a\_yaM bi\'bhartyU\_rdhvakR^i\'shana\_M mada\'mR^i\_bhurna kR^itvya\_M mada\'m ..
##10.144.03a##  ghR^iShu\'H shye\_nAya\_ kR^itva\'na A\_su svAsu\_ vaMsa\'gaH .
##10.144.03c##  ava\' dIdhedahI\_shuva\'H ..
##10.144.04a##  yaM su\'pa\_rNaH pa\'rA\_vata\'H shye\_nasya\' pu\_tra Abha\'rat .
##10.144.04c##  sha\_tacha\'kra\_M yo\_3\_\'.ahyo\' varta\_niH ..
##10.144.05a##  yaM te\' shye\_nashchAru\'mavR^i\_kaM pa\_dAbha\'radaru\_NaM mA\_namandha\'saH .
##10.144.05c##  e\_nA vayo\_ vi tA\_ryAyu\'rjI\_vasa\' e\_nA jA\'gAra ba\_ndhutA\' ..
##10.144.06a##  e\_vA tadindra\_ indu\'nA de\_veShu\' chiddhArayAte\_ mahi\_ tyaja\'H .
##10.144.06c##  kratvA\_ vayo\_ vi tA\_ryAyu\'H sukrato\_ kratvA\_yama\_smadA su\_taH ..
##10.145.01a##  i\_mAM kha\'nA\_myoSha\'dhiM vI\_rudha\_M bala\'vattamAm .
##10.145.01c##  yayA\' sa\_patnI\_M bAdha\'te\_ yayA\' saMvi\_ndate\_ pati\'m ..
##10.145.02a##  uttA\'naparNe\_ subha\'ge\_ deva\'jUte\_ saha\'svati .
##10.145.02c##  sa\_patnI\'M me\_ parA\' dhama\_ pati\'M me\_ keva\'laM kuru ..
##10.145.03a##  utta\'rA\_hamu\'ttara\_ utta\_redutta\'rAbhyaH .
##10.145.03c##  athA\' sa\_patnI\_ yA mamAdha\'rA\_ sAdha\'rAbhyaH ..
##10.145.04a##  na\_hya\'syA\_ nAma\' gR^i\_bhNAmi\_ no a\_sminra\'mate\_ jane\' .
##10.145.04c##  parA\'me\_va pa\'rA\_vata\'M sa\_patnI\'M gamayAmasi ..
##10.145.05a##  a\_hama\'smi\_ saha\'mA\_nAtha\_ tvama\'si sAsa\_hiH .
##10.145.05c##  u\_bhe saha\'svatI bhU\_tvI sa\_patnI\'M me sahAvahai ..
##10.145.06a##  upa\' te.adhA\_M saha\'mAnAma\_bhi tvA\'dhA\_M sahI\'yasA .
##10.145.06c##  mAmanu\_ pra te\_ mano\' va\_tsaM gauri\'va dhAvatu pa\_thA vAri\'va dhAvatu ..
##10.146.01a##  ara\'NyA\_nyara\'NyAnya\_sau yA preva\_ nashya\'si .
##10.146.01c##  ka\_thA grAma\_M na pR^i\'chChasi\_ na tvA\_ bhIri\'va vindatI3.N ..
##10.146.02a##  vR^i\_ShA\_ra\_vAya\_ vada\'te\_ yadu\_pAva\'ti chichchi\_kaH .
##10.146.02c##  A\_ghA\_Tibhi\'riva dhA\_vaya\'nnaraNyA\_nirma\'hIyate ..
##10.146.03a##  u\_ta gAva\' ivAdantyu\_ta veshme\'va dR^ishyate .
##10.146.03c##  u\_to a\'raNyA\_niH sA\_yaM sha\'ka\_TIri\'va sarjati ..
##10.146.04a##  gAma\_~NgaiSha A hva\'yati\_ dArva\_~NgaiSho apA\'vadhIt .
##10.146.04c##  vasa\'nnaraNyA\_nyAM sA\_yamakru\'kSha\_diti\' manyate ..
##10.146.05a##  na vA a\'raNyA\_nirha\'ntya\_nyashchennAbhi\_gachCha\'ti .
##10.146.05c##  svA\_doH phala\'sya ja\_gdhvAya\' yathA\_kAma\_M ni pa\'dyate ..
##10.146.06a##  A~nja\'nagandhiM sura\_bhiM ba\'hva\_nnAmakR^i\'ShIvalAm .
##10.146.06c##  prAhaM mR^i\_gANA\'M mA\_tara\'maraNyA\_nima\'shaMsiSham ..
##10.147.01a##  shratte\' dadhAmi pratha\_mAya\' ma\_nyave.aha\_nyadvR^i\_traM narya\'M vi\_vera\_paH .
##10.147.01c##  u\_bhe yattvA\_ bhava\'to\_ roda\'sI\_ anu\_ reja\'te\_ shuShmA\'tpR^ithi\_vI chi\'dadrivaH ..
##10.147.02a##  tvaM mA\_yAbhi\'ranavadya mA\_yina\'M shravasya\_tA mana\'sA vR^i\_trama\'rdayaH .
##10.147.02c##  tvAminnaro\' vR^iNate\_ gavi\'ShTiShu\_ tvAM vishvA\'su\_ havyA\_sviShTi\'Shu ..
##10.147.03a##  aiShu\' chAkandhi puruhUta sU\_riShu\' vR^i\_dhAso\_ ye ma\'ghavannAna\_shurma\_gham .
##10.147.03c##  archa\'nti to\_ke tana\'ye\_ pari\'ShTiShu me\_dhasA\'tA vA\_jina\_mahra\'ye\_ dhane\' ..
##10.147.04a##  sa innu rA\_yaH subhR^i\'tasya chAkana\_nmada\_M yo a\'sya\_ raMhya\_M chike\'tati .
##10.147.04c##  tvAvR^i\'dho maghavandA\_shva\'dhvaro ma\_kShU sa vAja\'M bharate\_ dhanA\_ nR^ibhi\'H ..
##10.147.05a##  tvaM shardhA\'ya mahi\_nA gR^i\'NA\_na u\_ru kR^i\'dhi maghava~nCha\_gdhi rA\_yaH .
##10.147.05c##  tvaM no\' mi\_tro varu\'No\_ na mA\_yI pi\_tvo na da\'sma dayase vibha\_ktA ..
##10.148.01a##  su\_ShvA\_NAsa\' indra stu\_masi\' tvA sasa\_vAMsa\'shcha tuvinR^imNa\_ vAja\'m .
##10.148.01c##  A no\' bhara suvi\_taM yasya\' chA\_kantmanA\_ tanA\' sanuyAma\_ tvotA\'H ..
##10.148.02a##  R^i\_Shvastvami\'ndra shUra jA\_to dAsI\_rvisha\_H sUrye\'Na sahyAH .
##10.148.02c##  guhA\' hi\_taM guhya\'M gU\_Lhama\_psu bi\'bhR^i\_masi\' pra\_srava\'Ne\_ na soma\'m ..
##10.148.03a##  a\_ryo vA\_ giro\' a\_bhya\'rcha vi\_dvAnR^iShI\'NA\_M vipra\'H suma\_tiM cha\'kA\_naH .
##10.148.03c##  te syA\'ma\_ ye ra\_Naya\'nta\_ somai\'re\_nota tubhya\'M rathoLha bha\_kShaiH ..
##10.148.04a##  i\_mA brahme\'ndra\_ tubhya\'M shaMsi\_ dA nR^ibhyo\' nR^i\_NAM shU\'ra\_ shava\'H .
##10.148.04c##  tebhi\'rbhava\_ sakra\'tu\_ryeShu\' chA\_kannu\_ta trA\'yasva gR^iNa\_ta u\_ta stIn ..
##10.148.05a##  shru\_dhI hava\'mindra shUra\_ pR^ithyA\' u\_ta sta\'vase ve\_nyasyA\_rkaiH .
##10.148.05c##  A yaste\_ yoni\'M ghR^i\_tava\'nta\_masvA\'rU\_rmirna nimnairdra\'vayanta\_ vakvA\'H ..
##10.149.01a##  sa\_vi\_tA ya\_ntraiH pR^i\'thi\_vIma\'ramNAdaskambha\_ne sa\'vi\_tA dyAma\'dR^iMhat .
##10.149.01c##  ashva\'mivAdhukSha\_ddhuni\'ma\_ntari\'kShama\_tUrte\' ba\_ddhaM sa\'vi\_tA sa\'mu\_dram ..
##10.149.02a##  yatrA\' samu\_draH ska\'bhi\_to vyauna\_dapA\'M napAtsavi\_tA tasya\' veda .
##10.149.02c##  ato\_ bhUrata\' A\_ utthi\'ta\_M rajo.ato\_ dyAvA\'pR^ithi\_vI a\'prathetAm ..
##10.149.03a##  pa\_shchedama\_nyada\'bhava\_dyaja\'tra\_mama\'rtyasya\_ bhuva\'nasya bhU\_nA .
##10.149.03c##  su\_pa\_rNo a\_~Nga sa\'vi\_turga\_rutmA\_npUrvo\' jA\_taH sa u\' a\_syAnu\_ dharma\' ..
##10.149.04a##  gAva\' iva\_ grAma\_M yUyu\'dhiri\_vAshvA\'nvA\_shreva\' va\_tsaM su\_manA\_ duhA\'nA .
##10.149.04c##  pati\'riva jA\_yAma\_bhi no\_ nye\'tu dha\_rtA di\_vaH sa\'vi\_tA vi\_shvavA\'raH ..
##10.149.05a##  hira\'NyastUpaH savita\_ryathA\' tvA~Ngira\_so ju\_hve vAje\' a\_smin .
##10.149.05c##  e\_vA tvArcha\_nnava\'se\_ vanda\'mAna\_H soma\'syevA\_MshuM prati\' jAgarA\_ham ..
##10.150.01a##  sami\'ddhashchi\_tsami\'dhyase de\_vebhyo\' havyavAhana .
##10.150.01c##  A\_di\_tyai ru\_drairvasu\'bhirna\_ A ga\'hi mR^iLI\_kAya\' na\_ A ga\'hi ..
##10.150.02a##  i\_maM ya\_j~nami\_daM vacho\' jujuShA\_Na u\_pAga\'hi .
##10.150.02c##  martA\'sastvA samidhAna havAmahe mR^iLI\_kAya\' havAmahe ..
##10.150.03a##  tvAmu\' jA\_tave\'dasaM vi\_shvavA\'raM gR^iNe dhi\_yA .
##10.150.03c##  agne\' de\_vA.N A va\'ha naH pri\_yavra\'tAnmR^iLI\_kAya\' pri\_yavra\'tAn ..
##10.150.04a##  a\_gnirde\_vo de\_vAnA\'mabhavatpu\_rohi\'to\_.agniM ma\'nu\_ShyA\_3\_\' R^iSha\'ya\_H samI\'dhire .
##10.150.04c##  a\_gniM ma\_ho dhana\'sAtAva\_haM hu\'ve mR^iLI\_kaM dhana\'sAtaye ..
##10.150.05a##  a\_gniratri\'M bha\_radvA\'ja\_M gavi\'ShThira\_M prAva\'nna\_H kaNva\'M tra\_sada\'syumAha\_ve .
##10.150.05c##  a\_gniM vasi\'ShTho havate pu\_rohi\'to mR^iLI\_kAya\' pu\_rohi\'taH ..
##10.151.01a##  shra\_ddhayA\_gniH sami\'dhyate shra\_ddhayA\' hUyate ha\_viH .
##10.151.01c##  shra\_ddhAM bhaga\'sya mU\_rdhani\_ vacha\_sA ve\'dayAmasi ..
##10.151.02a##  pri\_yaM shra\'ddhe\_ dada\'taH pri\_yaM shra\'ddhe\_ didA\'sataH .
##10.151.02c##  pri\_yaM bho\_jeShu\_ yajva\'svi\_daM ma\' udi\_taM kR^i\'dhi ..
##10.151.03a##  yathA\' de\_vA asu\'reShu shra\_ddhAmu\_greShu\' chakri\_re .
##10.151.03c##  e\_vaM bho\_jeShu\_ yajva\'sva\_smAka\'mudi\_taM kR^i\'dhi ..
##10.151.04a##  shra\_ddhAM de\_vA yaja\'mAnA vA\_yugo\'pA\_ upA\'sate .
##10.151.04c##  shra\_ddhAM hR^i\'da\_yya1\_\'yAkU\'tyA shra\_ddhayA\' vindate\_ vasu\' ..
##10.151.05a##  shra\_ddhAM prA\_tarha\'vAmahe shra\_ddhAM ma\_dhyaMdi\'na\_M pari\' .
##10.151.05c##  shra\_ddhAM sUrya\'sya ni\_mruchi\_ shraddhe\_ shraddhA\'paye\_ha na\'H ..
##10.152.01a##  shA\_sa i\_tthA ma\_hA.N a\'syamitrakhA\_do adbhu\'taH .
##10.152.01c##  na yasya\' ha\_nyate\_ sakhA\_ na jIya\'te\_ kadA\' cha\_na ..
##10.152.02a##  sva\_sti\_dA vi\_shaspati\'rvR^itra\_hA vi\'mR^i\_dho va\_shI .
##10.152.02c##  vR^iShendra\'H pu\_ra e\'tu naH soma\_pA a\'bhayaMka\_raH ..
##10.152.03a##  vi rakSho\_ vi mR^idho\' jahi\_ vi vR^i\_trasya\_ hanU\' ruja .
##10.152.03c##  vi ma\_nyumi\'ndra vR^itrahanna\_mitra\'syAbhi\_dAsa\'taH ..
##10.152.04a##  vi na\' indra\_ mR^idho\' jahi nI\_chA ya\'chCha pR^itanya\_taH .
##10.152.04c##  yo a\_smA.N a\'bhi\_dAsa\_tyadha\'raM gamayA\_ tama\'H ..
##10.152.05a##  ape\'ndra dviSha\_to mano.apa\_ jijyA\'sato va\_dham .
##10.152.05c##  vi ma\_nyoH sharma\' yachCha\_ varI\'yo yavayA va\_dham ..
##10.153.01a##  I\_~Nkhaya\'ntIrapa\_syuva\_ indra\'M jA\_tamupA\'sate .
##10.153.01c##  bhe\_jA\_nAsa\'H su\_vIrya\'m ..
##10.153.02a##  tvami\'ndra\_ balA\_dadhi\_ saha\'so jA\_ta oja\'saH .
##10.153.02c##  tvaM vR^i\'Sha\_nvR^iSheda\'si ..
##10.153.03a##  tvami\'ndrAsi vR^itra\_hA vya1\_\'ntari\'kShamatiraH .
##10.153.03c##  uddyAma\'stabhnA\_ oja\'sA ..
##10.153.04a##  tvami\'ndra sa\_joSha\'sama\_rkaM bi\'bharShi bA\_hvoH .
##10.153.04c##  vajra\_M shishA\'na\_ oja\'sA ..
##10.153.05a##  tvami\'ndrAbhi\_bhUra\'si\_ vishvA\' jA\_tAnyoja\'sA .
##10.153.05c##  sa vishvA\_ bhuva\_ Abha\'vaH ..
##10.154.01a##  soma\_ eke\'bhyaH pavate ghR^i\_tameka\_ upA\'sate .
##10.154.01c##  yebhyo\_ madhu\' pra\_dhAva\'ti\_ tA.Nshchi\'de\_vApi\' gachChatAt ..
##10.154.02a##  tapa\'sA\_ ye a\'nAdhR^i\_ShyAstapa\'sA\_ ye sva\'rya\_yuH .
##10.154.02c##  tapo\_ ye cha\'kri\_re maha\_stA.Nshchi\'de\_vApi\' gachChatAt ..
##10.154.03a##  ye yudhya\'nte pra\_dhane\'Shu\_ shUrA\'so\_ ye ta\'nU\_tyaja\'H .
##10.154.03c##  ye vA\' sa\_hasra\'dakShiNA\_stA.Nshchi\'de\_vApi\' gachChatAt ..
##10.154.04a##  ye chi\_tpUrva\' R^ita\_sApa\' R^i\_tAvA\'na R^itA\_vR^idha\'H .
##10.154.04c##  pi\_tR^Intapa\'svato yama\_ tA.Nshchi\'de\_vApi\' gachChatAt ..
##10.154.05a##  sa\_hasra\'NIthAH ka\_vayo\_ ye go\'pA\_yanti\_ sUrya\'m .
##10.154.05c##  R^iShI\_ntapa\'svato yama tapo\_jA.N api\' gachChatAt ..
##10.155.01a##  arA\'yi\_ kANe\_ vika\'Te gi\_riM ga\'chCha sadAnve .
##10.155.01c##  shi\_rimbi\'Thasya\_ satva\'bhi\_stebhi\'ShTvA chAtayAmasi ..
##10.155.02a##  cha\_tto i\_tashcha\_ttAmuta\_H sarvA\' bhrU\_NAnyA\_ruShI\' .
##10.155.02c##  a\_rA\_yya\'M brahmaNaspate\_ tIkShNa\'shR^iNgodR^i\_Shanni\'hi ..
##10.155.03a##  a\_do yaddAru\_ plava\'te\_ sindho\'H pA\_re a\'pUru\_Sham .
##10.155.03c##  tadA ra\'bhasva durhaNo\_ tena\' gachCha parasta\_ram ..
##10.155.04a##  yaddha\_ prAchI\_raja\'ga\_ntoro\' maNDUradhANikIH .
##10.155.04c##  ha\_tA indra\'sya\_ shatra\'va\_H sarve\' budbu\_dayA\'shavaH ..
##10.155.05a##  parI\_me gAma\'neShata\_ parya\_gnima\'hR^iShata .
##10.155.05c##  de\_veShva\'krata\_ shrava\_H ka i\_mA.N A da\'dharShati ..
##10.156.01a##  a\_gniM hi\'nvantu no\_ dhiya\_H sapti\'mA\_shumi\'vA\_jiShu\' .
##10.156.01c##  tena\' jeShma\_ dhana\'Mdhanam ..
##10.156.02a##  yayA\_ gA A\_karA\'mahe\_ sena\'yAgne\_ tavo\_tyA .
##10.156.02c##  tAM no\' hinva ma\_ghatta\'ye ..
##10.156.03a##  Agne\' sthU\_raM ra\_yiM bha\'ra pR^i\_thuM goma\'ntama\_shvina\'m .
##10.156.03c##  a\_~Ndhi khaM va\_rtayA\' pa\_Nim ..
##10.156.04a##  agne\_ nakSha\'trama\_jara\_mA sUrya\'M rohayo di\_vi .
##10.156.04c##  dadha\_jjyoti\_rjane\'bhyaH ..
##10.156.05a##  agne\' ke\_turvi\_shAma\'si\_ preShTha\_H shreShTha\' upastha\_sat .
##10.156.05c##  bodhA\' sto\_tre vayo\_ dadha\'t ..
##10.157.01a##  i\_mA nu ka\_M bhuva\'nA sIShadhA\_mendra\'shcha\_ vishve\' cha de\_vAH ..
##10.157.02a##  ya\_j~naM cha\' nasta\_nva\'M cha pra\_jAM chA\'di\_tyairindra\'H sa\_ha chI\'kL^ipAti ..
##10.157.03a##  A\_di\_tyairindra\_H saga\'No ma\_rudbhi\'ra\_smAka\'M bhUtvavi\_tA ta\_nUnA\'m ..
##10.157.04a##  ha\_tvAya\' de\_vA asu\'rA\_nyadAya\'nde\_vA de\'va\_tvama\'bhi\_rakSha\'mANAH ..
##10.157.05a##  pra\_tya~ncha\'ma\_rkama\'naya\_~nChachI\'bhi\_rAditsva\_dhAmi\'Shi\_rAM parya\'pashyan ..
##10.158.01a##  sUryo\' no di\_vaspA\'tu\_ vAto\' a\_ntari\'kShAt .
##10.158.01c##  a\_gnirna\_H pArthi\'vebhyaH ..
##10.158.02a##  joShA\' savita\_ryasya\' te\_ hara\'H sha\_taM sa\_vA.N arha\'ti .
##10.158.02c##  pA\_hi no\' di\_dyuta\_H pata\'ntyAH ..
##10.158.03a##  chakShu\'rno de\_vaH sa\'vi\_tA chakShu\'rna u\_ta parva\'taH .
##10.158.03c##  chakShu\'rdhA\_tA da\'dhAtu naH ..
##10.158.04a##  chakShu\'rno dhehi\_ chakShu\'She\_ chakShu\'rvi\_khyai ta\_nUbhya\'H .
##10.158.04c##  saM che\_daM vi cha\' pashyema ..
##10.158.05a##  su\_sa\_MdR^isha\'M tvA va\_yaM prati\' pashyema sUrya .
##10.158.05c##  vi pa\'shyema nR^i\_chakSha\'saH ..
##10.159.01a##  uda\_sau sUryo\' agA\_duda\_yaM mA\'ma\_ko bhaga\'H .
##10.159.01c##  a\_haM tadvi\'dva\_lA pati\'ma\_bhya\'sAkShi viShAsa\_hiH ..
##10.159.02a##  a\_haM ke\_tura\_haM mU\_rdhAhamu\_grA vi\_vAcha\'nI .
##10.159.02c##  mamedanu\_ kratu\_M pati\'H sehA\_nAyA\' u\_pAcha\'ret ..
##10.159.03a##  mama\' pu\_trAH sha\'tru\_haNo.atho\' me duhi\_tA vi\_rAT .
##10.159.03c##  u\_tAhama\'smi saMja\_yA patyau\' me\_ shloka\' utta\_maH ..
##10.159.04a##  yenendro\' ha\_viShA\' kR^i\_tvyabha\'vaddyu\_mnyu\'tta\_maH .
##10.159.04c##  i\_daM tada\'kri devA asapa\_tnA kilA\'bhuvam ..
##10.159.05a##  a\_sa\_pa\_tnA sa\'patna\_ghnI jaya\'ntyabhi\_bhUva\'rI .
##10.159.05c##  AvR^i\'kShama\_nyAsA\_M varcho\_ rAdho\_ asthe\'yasAmiva ..
##10.159.06a##  sama\'jaiShami\_mA a\_haM sa\_patnI\'rabhi\_bhUva\'rI .
##10.159.06c##  yathA\_hama\_sya vI\_rasya\' vi\_rAjA\'ni\_ jana\'sya cha ..
##10.160.01a##  tI\_vrasyA\_bhiva\'yaso a\_sya pA\'hi sarvara\_thA vi harI\' i\_ha mu\'~ncha .
##10.160.01c##  indra\_ mA tvA\_ yaja\'mAnAso a\_nye ni rI\'rama\_ntubhya\'mi\_me su\_tAsa\'H ..
##10.160.02a##  tubhya\'M su\_tAstubhya\'mu\_ sotvA\'sa\_stvAM gira\_H shvAtryA\_ A hva\'yanti .
##10.160.02c##  indre\_dama\_dya sava\'naM juShA\_No vishva\'sya vi\_dvA.N i\_ha pA\'hi\_ soma\'m ..
##10.160.03a##  ya u\'sha\_tA mana\'sA\_ soma\'masmai sarvahR^i\_dA de\_vakA\'maH su\_noti\' .
##10.160.03c##  na gA indra\_stasya\_ parA\' dadAti prasha\_stamichchAru\'masmai kR^iNoti ..
##10.160.04a##  anu\'spaShTo bhavatye\_Sho a\'sya\_ yo a\'smai re\_vAnna su\_noti\_ soma\'m .
##10.160.04c##  nira\'ra\_tnau ma\_ghavA\_ taM da\'dhAti brahma\_dviSho\' ha\_ntyanA\'nudiShTaH ..
##10.160.05a##  a\_shvA\_yanto\' ga\_vyanto\' vA\_jaya\'nto\_ havA\'mahe\_ tvopa\'ganta\_vA u\' .
##10.160.05c##  A\_bhUSha\'ntaste suma\_tau navA\'yAM va\_yami\'ndra tvA shu\_naM hu\'vema ..
##10.161.01a##  mu\_~nchAmi\' tvA ha\_viShA\_ jIva\'nAya\_ kama\'j~nAtaya\_kShmAdu\_ta rA\'jaya\_kShmAt .
##10.161.01c##  grAhi\'rja\_grAha\_ yadi\' vai\_tade\'na\_M tasyA\' indrAgnI\_ pra mu\'muktamenam ..
##10.161.02a##  yadi\' kShi\_tAyu\_ryadi\' vA\_ pare\'to\_ yadi\' mR^i\_tyora\'nti\_kaM nI\'ta e\_va .
##10.161.02c##  tamA ha\'rAmi\_ nirR^i\'teru\_pasthA\_daspA\'rShamenaM sha\_tashA\'radAya ..
##10.161.03a##  sa\_ha\_srA\_kSheNa\' sha\_tashA\'radena sha\_tAyu\'ShA ha\_viShAhA\'rShamenam .
##10.161.03c##  sha\_taM yathe\_maM sha\_rado\_ nayA\_tIndro\_ vishva\'sya duri\_tasya\' pA\_ram ..
##10.161.04a##  sha\_taM jI\'va sha\_rado\_ vardha\'mAnaH sha\_taM he\'ma\_ntA~nCha\_tamu\' vasa\_ntAn .
##10.161.04c##  sha\_tami\'ndrA\_gnI sa\'vi\_tA bR^iha\_spati\'H sha\_tAyu\'ShA ha\_viShe\_maM puna\'rduH ..
##10.161.05a##  AhA\'rSha\_M tvAvi\'daM tvA\_ puna\_rAgA\'H punarnava .
##10.161.05c##  sarvA\'~Nga\_ sarva\'M te\_ chakShu\_H sarva\_mAyu\'shcha te.avidam ..
##10.162.01a##  brahma\'NA\_gniH sa\'MvidA\_no ra\'kSho\_hA bA\'dhatAmi\_taH .
##10.162.01c##  amI\'vA\_ yaste\_ garbha\'M du\_rNAmA\_ yoni\'mA\_shaye\' ..
##10.162.02a##  yaste\_ garbha\_mamI\'vA du\_rNAmA\_ yoni\'mA\_shaye\' .
##10.162.02c##  a\_gniShTaM brahma\'NA sa\_ha niShkra\_vyAda\'manInashat ..
##10.162.03a##  yaste\_ hanti\' pa\_taya\'ntaM niSha\_tsnuM yaH sa\'rIsR^i\_pam .
##10.162.03c##  jA\_taM yaste\_ jighA\'Msati\_ tami\_to nA\'shayAmasi ..
##10.162.04a##  yasta\' U\_rU vi\_hara\'tyanta\_rA dampa\'tI\_ shaye\' .
##10.162.04c##  yoni\_M yo a\_ntarA\_reLhi\_ tami\_to nA\'shayAmasi ..
##10.162.05a##  yastvA\_ bhrAtA\_ pati\'rbhU\_tvA jA\_ro bhU\_tvA ni\_padya\'te .
##10.162.05c##  pra\_jAM yaste\_ jighA\'Msati\_ tami\_to nA\'shayAmasi ..
##10.162.06a##  yastvA\_ svapne\'na\_ tama\'sA mohayi\_tvA ni\_padya\'te .
##10.162.06c##  pra\_jAM yaste\_ jighA\'Msati\_ tami\_to nA\'shayAmasi ..
##10.163.01a##  a\_kShIbhyA\'M te\_ nAsi\'kAbhyA\_M karNA\'bhyA\_M Chubu\'kA\_dadhi\' .
##10.163.01c##  yakShma\'M shIrSha\_Nya\'M ma\_stiShkA\'jji\_hvAyA\_ vi vR^i\'hAmi te ..
##10.163.02a##  grI\_vAbhya\'sta u\_ShNihA\'bhya\_H kIka\'sAbhyo anU\_kyA\'t .
##10.163.02c##  yakShma\'M doSha\_Nya1\_\'maMsA\'bhyAM bA\_hubhyA\_M vi vR^i\'hAmi te ..
##10.163.03a##  A\_ntrebhya\'ste\_ gudA\'bhyo vani\_ShThorhR^ida\'yA\_dadhi\' .
##10.163.03c##  yakShma\_M mata\'snAbhyAM ya\_knaH plA\_shibhyo\_ vi vR^i\'hAmi te ..
##10.163.04a##  U\_rubhyA\'M te aShThI\_vadbhyA\_M pArShNi\'bhyA\_M prapa\'dAbhyAm .
##10.163.04c##  yakShma\_M shroNi\'bhyA\_M bhAsa\'dA\_dbhaMsa\'so\_ vi vR^i\'hAmi te ..
##10.163.05a##  meha\'nAdvana\_Mkara\'NA\_lloma\'bhyaste na\_khebhya\'H .
##10.163.05c##  yakShma\_M sarva\'smAdA\_tmana\_stami\_daM vi vR^i\'hAmi te ..
##10.163.06a##  a~NgA\'da~NgA\_llomno\'lomno jA\_taM parva\'NiparvaNi .
##10.163.06c##  yakShma\_M sarva\'smAdA\_tmana\_stami\_daM vi vR^i\'hAmi te ..
##10.164.01a##  ape\'hi manasaspa\_te.apa\' krAma pa\_rashcha\'ra .
##10.164.01c##  pa\_ro nirR^i\'tyA\_ A cha\'kShva bahu\_dhA jIva\'to\_ mana\'H ..
##10.164.02a##  bha\_draM vai vara\'M vR^iNate bha\_draM yu\'~njanti\_ dakShi\'Nam .
##10.164.02c##  bha\_draM vai\'vasva\_te chakShu\'rbahu\_trA jIva\'to\_ mana\'H ..
##10.164.03a##  yadA\_shasA\' ni\_HshasA\'bhi\_shaso\'pAri\_ma jAgra\'to\_ yatsva\_panta\'H .
##10.164.03c##  a\_gnirvishvA\_nyapa\' duShkR^i\_tAnyaju\'ShTAnyA\_re a\_smadda\'dhAtu ..
##10.164.04a##  yadi\'ndra brahmaNaspate.abhidro\_haM charA\'masi .
##10.164.04c##  prache\'tA na A~Ngira\_so dvi\'Sha\_tAM pA\_tvaMha\'saH ..
##10.164.05a##  ajai\'ShmA\_dyAsa\'nAma\_ chAbhU\_mAnA\'gaso va\_yam .
##10.164.05c##  jA\_gra\_tsva\_pnaH sa\'Mka\_lpaH pA\_po yaM dvi\_ShmastaM sa R^i\'chChatu\_ yo no\_ dveShTi\_ tamR^i\'chChatu ..
##10.165.01a##  devA\'H ka\_pota\' iShi\_to yadi\_chChandU\_to nirR^i\'tyA i\_damA\'ja\_gAma\' .
##10.165.01c##  tasmA\' archAma kR^i\_NavA\'ma\_ niShkR^i\'ti\_M shaM no\' astu dvi\_pade\_ shaM chatu\'Shpade ..
##10.165.02a##  shi\_vaH ka\_pota\' iShi\_to no\' astvanA\_gA de\'vAH shaku\_no gR^i\_heShu\' .
##10.165.02c##  a\_gnirhi vipro\' ju\_ShatA\'M ha\_virna\_H pari\' he\_tiH pa\_kShiNI\' no vR^iNaktu ..
##10.165.03a##  he\_tiH pa\_kShiNI\_ na da\'bhAtya\_smAnA\_ShTryAM pa\_daM kR^i\'Nute agni\_dhAne\' .
##10.165.03c##  shaM no\_ gobhya\'shcha\_ puru\'ShebhyashchAstu\_ mA no\' hiMsIdi\_ha de\'vAH ka\_pota\'H ..
##10.165.04a##  yadulU\'ko\_ vada\'ti mo\_ghame\_tadyatka\_pota\'H pa\_dama\_gnau kR^i\_Noti\' .
##10.165.04c##  yasya\' dU\_taH prahi\'ta e\_Sha e\_tattasmai\' ya\_mAya\_ namo\' astu mR^i\_tyave\' ..
##10.165.05a##  R^i\_chA ka\_pota\'M nudata pra\_Noda\_miSha\_M mada\'nta\_H pari\_ gAM na\'yadhvam .
##10.165.05c##  sa\_Myo\_paya\'nto duri\_tAni\_ vishvA\' hi\_tvA na\_ Urja\_M pra pa\'tA\_tpati\'ShThaH ..
##10.166.01a##  R^i\_Sha\_bhaM mA\' samA\_nAnA\'M sa\_patnA\'nAM viShAsa\_him .
##10.166.01c##  ha\_ntAra\_M shatrU\'NAM kR^idhi vi\_rAja\_M gopa\'ti\_M gavA\'m ..
##10.166.02a##  a\_hama\'smi sapatna\_hendra\' i\_vAri\'ShTo\_ akSha\'taH .
##10.166.02c##  a\_dhaH sa\_patnA\' me pa\_dori\_me sarve\' a\_bhiShThi\'tAH ..
##10.166.03a##  atrai\_va vo.api\' nahyAmyu\_bhe ArtnI\' iva\_ jyayA\' .
##10.166.03c##  vAcha\'spate\_ ni She\'dhe\_mAnyathA\_ madadha\'ra\_M vadA\'n ..
##10.166.04a##  a\_bhi\_bhUra\_hamAga\'maM vi\_shvaka\'rmeNa\_ dhAmnA\' .
##10.166.04c##  A va\'shchi\_ttamA vo\' vra\_tamA vo\_.ahaM sami\'tiM dade ..
##10.166.05a##  yo\_ga\_kShe\_maM va\' A\_dAyA\_haM bhU\'yAsamutta\_ma A vo\' mU\_rdhAna\'makramIm .
##10.166.05d##  a\_dha\_spa\_dAnma\_ udva\'data ma\_NDUkA\' ivoda\_kAnma\_NDUkA\' uda\_kAdi\'va ..
##10.167.01a##  tubhye\_dami\'ndra\_ pari\' Shichyate\_ madhu\_ tvaM su\_tasya\' ka\_lasha\'sya rAjasi .
##10.167.01c##  tvaM ra\_yiM pu\'ru\_vIrA\'mu naskR^idhi\_ tvaM tapa\'H pari\_tapyA\'jaya\_H sva\'H ..
##10.167.02a##  sva\_rjita\_M mahi\' mandA\_namandha\'so\_ havA\'mahe\_ pari\' sha\_kraM su\_tA.N upa\' .
##10.167.02c##  i\_maM no\' ya\_j~nami\_ha bo\_dhyA ga\'hi\_ spR^idho\_ jaya\'ntaM ma\_ghavA\'namImahe ..
##10.167.03a##  soma\'sya\_ rAj~no\_ varu\'Nasya\_ dharma\'Ni\_ bR^iha\_spate\_ranu\'matyA u\_ sharma\'Ni .
##10.167.03c##  tavA\_hama\_dya ma\'ghava\_nnupa\'stutau\_ dhAta\_rvidhA\'taH ka\_lashA\'.N abhakShayam ..
##10.167.04a##  prasU\'to bha\_kShama\'karaM cha\_rAvapi\_ stoma\'M che\_maM pra\'tha\_maH sU\_rirunmR^i\'je .
##10.167.04c##  su\_te sA\_tena\_ yadyAga\'maM vA\_M prati\' vishvAmitrajamadagnI\_ dame\' ..
##10.168.01a##  vAta\'sya\_ nu ma\'hi\_mAna\_M ratha\'sya ru\_janne\'ti sta\_naya\'nnasya\_ ghoSha\'H .
##10.168.01c##  di\_vi\_spR^igyA\'tyaru\_NAni\' kR^i\_Nvannu\_to e\'ti pR^ithi\_vyA re\_Numasya\'n ..
##10.168.02a##  saM prera\'te\_ anu\_ vAta\'sya vi\_ShThA aina\'M gachChanti\_ sama\'na\_M na yoShA\'H .
##10.168.02c##  tAbhi\'H sa\_yuksa\_ratha\'M de\_va I\'yate\_.asya vishva\'sya\_ bhuva\'nasya\_ rAjA\' ..
##10.168.03a##  a\_ntari\'kShe pa\_thibhi\_rIya\'mAno\_ na ni vi\'shate kata\_machcha\_nAha\'H .
##10.168.03c##  a\_pAM sakhA\' prathama\_jA R^i\_tAvA\_ kva\' svijjA\_taH kuta\_ A ba\'bhUva ..
##10.168.04a##  A\_tmA de\_vAnA\_M bhuva\'nasya\_ garbho\' yathAva\_shaM cha\'rati de\_va e\_ShaH .
##10.168.04c##  ghoShA\_ ida\'sya shR^iNvire\_ na rU\_paM tasmai\_ vAtA\'ya ha\_viShA\' vidhema ..
##10.169.01a##  ma\_yo\_bhUrvAto\' a\_bhi vA\'tU\_srA Urja\'svatI\_roSha\'dhI\_rA ri\'shantAm .
##10.169.01c##  pIva\'svatIrjI\_vadha\'nyAH pibantvava\_sAya\' pa\_dvate\' rudra mR^iLa ..
##10.169.02a##  yAH sarU\'pA\_ virU\'pA\_ eka\'rUpA\_ yAsA\'ma\_gniriShTyA\_ nAmA\'ni\_ veda\' .
##10.169.02c##  yA a~Ngi\'rasa\_stapa\'se\_ha cha\_krustAbhya\'H parjanya\_ mahi\_ sharma\' yachCha ..
##10.169.03a##  yA de\_veShu\' ta\_nva1\_\'maira\'yanta\_ yAsA\_M somo\_ vishvA\' rU\_pANi\_ veda\' .
##10.169.03c##  tA a\_smabhya\_M paya\'sA\_ pinva\'mAnAH pra\_jAva\'tIrindra go\_ShThe ri\'rIhi ..
##10.169.04a##  pra\_jApa\'ti\_rmahya\'me\_tA rarA\'No\_ vishvai\'rde\_vaiH pi\_tR^ibhi\'H saMvidA\_naH .
##10.169.04c##  shi\_vAH sa\_tIrupa\' no go\_ShThamAka\_stAsA\'M va\_yaM pra\_jayA\_ saM sa\'dema ..
##10.170.01a##  vi\_bhrADbR^i\_hatpi\'batu so\_myaM madhvAyu\_rdadha\'dya\_j~napa\'tA\_vavi\'hrutam .
##10.170.01c##  vAta\'jUto\_ yo a\'bhi\_rakSha\'ti\_ tmanA\' pra\_jAH pu\'poSha puru\_dhA vi rA\'jati ..
##10.170.02a##  vi\_bhrADbR^i\_hatsubhR^i\'taM vAja\_sAta\'ma\_M dharma\'ndi\_vo dha\_ruNe\' sa\_tyamarpi\'tam .
##10.170.02c##  a\_mi\_tra\_hA vR^i\'tra\_hA da\'syu\_hanta\'ma\_M jyoti\'rjaj~ne asura\_hA sa\'patna\_hA ..
##10.170.03a##  i\_daM shreShTha\_M jyoti\'ShA\_M jyoti\'rutta\_maM vi\'shva\_jiddha\'na\_jidu\'chyate bR^i\_hat .
##10.170.03c##  vi\_shva\_bhrADbhrA\_jo mahi\_ sUryo\' dR^i\_sha u\_ru pa\'prathe\_ saha\_ ojo\_ achyu\'tam ..
##10.170.04a##  vi\_bhrAja\_~njyoti\'ShA\_ sva1\_\'raga\'chCho rocha\_naM di\_vaH .
##10.170.04c##  yene\_mA vishvA\_ bhuva\'nA\_nyAbhR^i\'tA vi\_shvaka\'rmaNA vi\_shvade\'vyAvatA ..
##10.171.01a##  tvaM tyami\_Tato\_ ratha\_mindra\_ prAva\'H su\_tAva\'taH .
##10.171.01c##  ashR^i\'NoH so\_mino\_ hava\'m ..
##10.171.02a##  tvaM ma\_khasya\_ dodha\'ta\_H shiro.ava\' tva\_cho bha\'raH .
##10.171.02c##  aga\'chChaH so\_mino\' gR^i\_ham ..
##10.171.03a##  tvaM tyami\'ndra\_ martya\'mAstrabu\_dhnAya\' ve\_nyam .
##10.171.03c##  muhu\'H shrathnA mana\_syave\' ..
##10.171.04a##  tvaM tyami\'ndra\_ sUrya\'M pa\_shchA santa\'M pu\_raskR^i\'dhi .
##10.171.04c##  de\_vAnA\'M chitti\_ro vasha\'m ..
##10.172.01a##  A yA\'hi\_ vana\'sA sa\_ha gAva\'H sachanta varta\_niM yadUdha\'bhiH ..
##10.172.02a##  A yA\'hi\_ vasvyA\' dhi\_yA maMhi\'ShTho jAra\_yanma\'khaH su\_dAnu\'bhiH ..
##10.172.03a##  pi\_tu\_bhR^ito\_ na tantu\_mitsu\_dAna\'va\_H prati\' dadhmo\_ yajA\'masi ..
##10.172.04a##  u\_ShA apa\_ svasu\_stama\_H saM va\'rtayati varta\_niM su\'jA\_tatA\' ..
##10.173.01a##  A tvA\'hArShama\_ntare\'dhi dhru\_vasti\_ShThAvi\'chAchaliH .
##10.173.01c##  visha\'stvA\_ sarvA\' vA~nChantu\_ mA tvadrA\_ShTramadhi\' bhrashat ..
##10.173.02a##  i\_haivaidhi\_ mApa\' chyoShThA\_H parva\'ta i\_vAvi\'chAchaliH .
##10.173.02c##  indra\' ive\_ha dhru\_vasti\'ShThe\_ha rA\_ShTramu\' dhAraya ..
##10.173.03a##  i\_mamindro\' adIdharaddhru\_vaM dhru\_veNa\' ha\_viShA\' .
##10.173.03c##  tasmai\_ somo\_ adhi\' brava\_ttasmA\' u\_ brahma\'Na\_spati\'H ..
##10.173.04a##  dhru\_vA dyaurdhru\_vA pR^i\'thi\_vI dhru\_vAsa\_H parva\'tA i\_me .
##10.173.04c##  dhru\_vaM vishva\'mi\_daM jaga\'ddhru\_vo rAjA\' vi\_shAma\_yam ..
##10.173.05a##  dhru\_vaM te\_ rAjA\_ varu\'No dhru\_vaM de\_vo bR^iha\_spati\'H .
##10.173.05c##  dhru\_vaM ta\_ indra\'shchA\_gnishcha\' rA\_ShTraM dhA\'rayatAM dhru\_vam ..
##10.173.06a##  dhru\_vaM dhru\_veNa\' ha\_viShA\_bhi soma\'M mR^ishAmasi .
##10.173.06c##  atho\' ta\_ indra\_H keva\'lI\_rvisho\' bali\_hR^ita\'skarat ..
##10.174.01a##  a\_bhI\_va\_rtena\' ha\_viShA\_ yenendro\' abhivAvR^i\_te .
##10.174.01c##  tenA\_smAnbra\'hmaNaspate\_.abhi rA\_ShTrAya\' vartaya ..
##10.174.02a##  a\_bhi\_vR^itya\' sa\_patnA\'na\_bhi yA no\_ arA\'tayaH .
##10.174.02c##  a\_bhi pR^i\'ta\_nyanta\'M tiShThA\_bhi yo na\' ira\_syati\' ..
##10.174.03a##  a\_bhi tvA\' de\_vaH sa\'vi\_tAbhi somo\' avIvR^itat .
##10.174.03c##  a\_bhi tvA\_ vishvA\' bhU\_tAnya\'bhIva\_rto yathAsa\'si ..
##10.174.04a##  yenendro\' ha\_viShA\' kR^i\_tvyabha\'vaddyu\_mnyu\'tta\_maH .
##10.174.04c##  i\_daM tada\'kri devA asapa\_tnaH kilA\'bhuvam ..
##10.174.05a##  a\_sa\_pa\_tnaH sa\'patna\_hAbhirA\'ShTro viShAsa\_hiH .
##10.174.05c##  yathA\_hame\'ShAM bhU\_tAnA\'M vi\_rAjA\'ni\_ jana\'sya cha ..
##10.175.01a##  pra vo\' grAvANaH savi\_tA de\_vaH su\'vatu\_ dharma\'NA .
##10.175.01c##  dhU\_rShu yu\'jyadhvaM sunu\_ta ..
##10.175.02a##  grAvA\'No\_ apa\' du\_chChunA\_mapa\' sedhata durma\_tim .
##10.175.02c##  u\_srAH ka\'rtana bheSha\_jam ..
##10.175.03a##  grAvA\'Na\_ upa\'re\_ShvA ma\'hI\_yante\' sa\_joSha\'saH .
##10.175.03c##  vR^iShNe\_ dadha\'to\_ vR^iShNya\'m ..
##10.175.04a##  grAvA\'NaH savi\_tA nu vo\' de\_vaH su\'vatu\_ dharma\'NA .
##10.175.04c##  yaja\'mAnAya sunva\_te ..
##10.176.01a##  pra sU\_nava\' R^ibhU\_NAM bR^i\_hanna\'vanta vR^i\_janA\' .
##10.176.01c##  kShAmA\_ ye vi\_shvadhA\'ya\_so.ashna\'ndhe\_nuM na mA\_tara\'m ..
##10.176.02a##  pra de\_vaM de\_vyA dhi\_yA bhara\'tA jA\_tave\'dasam .
##10.176.02c##  ha\_vyA no\' vakShadAnu\_Shak ..
##10.176.03a##  a\_yamu\_ Shya pra de\'va\_yurhotA\' ya\_j~nAya\' nIyate .
##10.176.03c##  ratho\_ na yora\_bhIvR^i\'to\_ ghR^iNI\'vA~nchetati\_ tmanA\' ..
##10.176.04a##  a\_yama\_gniru\'ruShyatya\_mR^itA\'diva\_ janma\'naH .
##10.176.04c##  saha\'sashchi\_tsahI\'yAnde\_vo jI\_vAta\'ve kR^i\_taH ..
##10.177.01a##  pa\_ta\_Mgama\_ktamasu\'rasya mA\_yayA\' hR^i\_dA pa\'shyanti\_ mana\'sA vipa\_shchita\'H .
##10.177.01c##  sa\_mu\_dre a\_ntaH ka\_vayo\_ vi cha\'kShate\_ marI\'chInAM pa\_dami\'chChanti ve\_dhasa\'H ..
##10.177.02a##  pa\_ta\_Mgo vAcha\_M mana\'sA bibharti\_ tAM ga\'ndha\_rvo\'.avada\_dgarbhe\' a\_ntaH .
##10.177.02c##  tAM dyota\'mAnAM sva\_rya\'M manI\_ShAmR^i\_tasya\' pa\_de ka\_vayo\_ ni pA\'nti ..
##10.177.03a##  apa\'shyaM go\_pAmani\'padyamAna\_mA cha\_ parA\' cha pa\_thibhi\_shchara\'ntam .
##10.177.03c##  sa sa\_dhrIchI\_H sa viShU\'chI\_rvasA\'na\_ A va\'rIvarti\_ bhuva\'neShva\_ntaH ..
##10.178.01a##  tyamU\_ Shu vA\_jina\'M de\_vajU\'taM sa\_hAvA\'naM taru\_tAra\_M rathA\'nAm .
##10.178.01c##  ari\'ShTanemiM pR^ita\_nAja\'mA\_shuM sva\_staye\_ tArkShya\'mi\_hA hu\'vema ..
##10.178.02a##  indra\'syeva rA\_timA\_johu\'vAnAH sva\_staye\_ nAva\'mi\_vA ru\'hema .
##10.178.02c##  urvI\_ na pR^ithvI\_ bahu\'le\_ gabhI\'re\_ mA vA\_metau\_ mA pare\'tau riShAma ..
##10.178.03a##  sa\_dyashchi\_dyaH shava\'sA\_ pa~ncha\' kR^i\_ShTIH sUrya\' iva\_ jyoti\'ShA\_pasta\_tAna\' .
##10.178.03c##  sa\_ha\_sra\_sAH sha\'ta\_sA a\'sya\_ raMhi\_rna smA\' varante yuva\_tiM na sharyA\'m ..
##10.179.01a##  utti\'ShTha\_tAva\' pashya\_tendra\'sya bhA\_gamR^i\_tviya\'m .
##10.179.01c##  yadi\' shrA\_to ju\_hota\'na\_ yadyashrA\'to mama\_ttana\' ..
##10.179.02a##  shrA\_taM ha\_viro Shvi\'ndra\_ pra yA\'hi ja\_gAma\_ sUro\_ adhva\'no\_ vima\'dhyam .
##10.179.02c##  pari\' tvAsate ni\_dhibhi\_H sakhA\'yaH kula\_pA na vrA\_japa\'ti\_M chara\'ntam ..
##10.179.03a##  shrA\_taM ma\'nya\_ Udha\'ni shrA\_tama\_gnau sushrA\'taM manye\_ tadR^i\_taM navI\'yaH .
##10.179.03c##  mAdhya\'Mdinasya\_ sava\'nasya da\_dhnaH pibe\'ndra vajrinpurukR^ijjuShA\_NaH ..
##10.180.01a##  pra sa\'sAhiShe puruhUta\_ shatrU\_~njyeShTha\'ste\_ shuShma\' i\_ha rA\_tira\'stu .
##10.180.01c##  indrA bha\'ra\_ dakShi\'NenA\_ vasU\'ni\_ pati\_H sindhU\'nAmasi re\_vatI\'nAm ..
##10.180.02a##  mR^i\_go na bhI\_maH ku\'cha\_ro gi\'ri\_ShThAH pa\'rA\_vata\_ A ja\'ganthA\_ para\'syAH .
##10.180.02c##  sR^i\_kaM sa\_MshAya\' pa\_vimi\'ndra ti\_gmaM vi shatrU\'ntALhi\_ vi mR^idho\' nudasva ..
##10.180.03a##  indra\' kSha\_trama\_bhi vA\_mamojo.ajA\'yathA vR^iShabha charShaNI\_nAm .
##10.180.03c##  apA\'nudo\_ jana\'mamitra\_yanta\'mu\_ruM de\_vebhyo\' akR^iNoru lo\_kam ..
##10.181.01a##  pratha\'shcha\_ yasya\' sa\_pratha\'shcha\_ nAmAnu\'ShTubhasya ha\_viSho\' ha\_viryat .
##10.181.01c##  dhA\_turdyutA\'nAtsavi\_tushcha\_ viShNo\' rathaMta\_ramA ja\'bhArA\_ vasi\'ShThaH ..
##10.181.02a##  avi\'nda\_nte ati\'hita\_M yadAsI\'dya\_j~nasya\_ dhAma\' para\_maM guhA\_ yat .
##10.181.02c##  dhA\_turdyutA\'nAtsavi\_tushcha\_ viShNo\'rbha\_radvA\'jo bR^i\_hadA cha\'kre a\_gneH ..
##10.181.03a##  te\'.avinda\_nmana\'sA\_ dIdhyA\'nA\_ yaju\'H Shka\_nnaM pra\'tha\_maM de\'va\_yAna\'m .
##10.181.03c##  dhA\_turdyutA\'nAtsavi\_tushcha\_ viShNo\_rA sUryA\'dabharangha\_rmame\_te ..
##10.182.01a##  bR^iha\_spati\'rnayatu du\_rgahA\' ti\_raH puna\'rneShada\_ghasha\'MsAya\_ manma\' .
##10.182.01c##  kShi\_padasha\'sti\_mapa\' durma\_tiM ha\_nnathA\' kara\_dyaja\'mAnAya\_ shaM yoH ..
##10.182.02a##  narA\_shaMso\' no.avatu prayA\_je shaM no\' astvanuyA\_jo have\'Shu .
##10.182.02c##  kShi\_padasha\'sti\_mapa\' durma\_tiM ha\_nnathA\' kara\_dyaja\'mAnAya\_ shaM yoH ..
##10.182.03a##  tapu\'rmUrdhA tapatu ra\_kShaso\_ ye bra\'hma\_dviSha\_H shara\'ve\_ hanta\_vA u\' .
##10.182.03c##  kShi\_padasha\'sti\_mapa\' durma\_tiM ha\_nnathA\' kara\_dyaja\'mAnAya\_ shaM yoH ..
##10.183.01a##  apa\'shyaM tvA\_ mana\'sA\_ cheki\'tAna\_M tapa\'so jA\_taM tapa\'so\_ vibhU\'tam .
##10.183.01c##  i\_ha pra\_jAmi\_ha ra\_yiM rarA\'Na\_H pra jA\'yasva pra\_jayA\' putrakAma ..
##10.183.02a##  apa\'shyaM tvA\_ mana\'sA\_ dIdhyA\'nA\_M svAyA\'M ta\_nU R^itvye\_ nAdha\'mAnAm .
##10.183.02c##  upa\_ mAmu\_chchA yu\'va\_tirba\'bhUyA\_H pra jA\'yasva pra\_jayA\' putrakAme ..
##10.183.03a##  a\_haM garbha\'madadhA\_moSha\'dhIShva\_haM vishve\'Shu\_ bhuva\'neShva\_ntaH .
##10.183.03c##  a\_haM pra\_jA a\'janayaM pR^ithi\_vyAma\_haM jani\'bhyo apa\_rIShu\' pu\_trAn ..
##10.184.01a##  viShNu\_ryoni\'M kalpayatu\_ tvaShTA\' rU\_pANi\' piMshatu .
##10.184.01c##  A si\'~nchatu pra\_jApa\'tirdhA\_tA garbha\'M dadhAtu te ..
##10.184.02a##  garbha\'M dhehi sinIvAli\_ garbha\'M dhehi sarasvati .
##10.184.02c##  garbha\'M te a\_shvinau\' de\_vAvA dha\'ttA\_M puShka\'rasrajA ..
##10.184.03a##  hi\_ra\_NyayI\' a\_raNI\_ yaM ni\_rmantha\'to a\_shvinA\' .
##10.184.03c##  taM te\_ garbha\'M havAmahe dasha\_me mA\_si sUta\'ve ..
##10.185.01a##  mahi\' trI\_NAmavo\'.astu dyu\_kShaM mi\_trasyA\'rya\_mNaH .
##10.185.01c##  du\_rA\_dharSha\_M varu\'Nasya ..
##10.185.02a##  na\_hi teShA\'ma\_mA cha\_na nAdhva\'su vAra\_NeShu\' .
##10.185.02c##  Ishe\' ri\_pura\_ghasha\'MsaH ..
##10.185.03a##  yasmai\' pu\_trAso\_ adi\'te\_H pra jI\_vase\_ martyA\'ya .
##10.185.03c##  jyoti\_ryachCha\_ntyaja\'sram ..
##10.186.01a##  vAta\_ A vA\'tu bheSha\_jaM sha\_mbhu ma\'yo\_bhu no\' hR^i\_de .
##10.186.01c##  pra Na\_ AyU\'MShi tAriShat ..
##10.186.02a##  u\_ta vA\'ta pi\_tAsi\' na u\_ta bhrAto\_ta na\_H sakhA\' .
##10.186.02c##  sa no\' jI\_vAta\'ve kR^idhi ..
##10.186.03a##  yada\_do vA\'ta te gR^i\_he\_3\_\'.amR^ita\'sya ni\_dhirhi\_taH .
##10.186.03c##  tato\' no dehi jI\_vase\' ..
##10.187.01a##  prAgnaye\_ vAcha\'mIraya vR^iSha\_bhAya\' kShitI\_nAm .
##10.187.01c##  sa na\'H parSha\_dati\_ dviSha\'H ..
##10.187.02a##  yaH para\'syAH parA\_vata\'sti\_ro dhanvA\'ti\_rocha\'te .
##10.187.02c##  sa na\'H parSha\_dati\_ dviSha\'H ..
##10.187.03a##  yo rakShA\'Msi ni\_jUrva\'ti\_ vR^iShA\' shu\_kreNa\' sho\_chiShA\' .
##10.187.03c##  sa na\'H parSha\_dati\_ dviSha\'H ..
##10.187.04a##  yo vishvA\_bhi vi\_pashya\'ti\_ bhuva\'nA\_ saM cha\_ pashya\'ti .
##10.187.04c##  sa na\'H parSha\_dati\_ dviSha\'H ..
##10.187.05a##  yo a\_sya pA\_re raja\'saH shu\_kro a\_gnirajA\'yata .
##10.187.05c##  sa na\'H parSha\_dati\_ dviSha\'H ..
##10.188.01a##  pra nU\_naM jA\_tave\'dasa\_mashva\'M hinota vA\_jina\'m .
##10.188.01c##  i\_daM no\' ba\_rhirA\_sade\' ..
##10.188.02a##  a\_sya pra jA\_tave\'daso\_ vipra\'vIrasya mI\_LhuSha\'H .
##10.188.02c##  ma\_hImi\'yarmi suShTu\_tim ..
##10.188.03a##  yA rucho\' jA\_tave\'daso deva\_trA ha\'vya\_vAha\'nIH .
##10.188.03c##  tAbhi\'rno ya\_j~nami\'nvatu ..
##10.189.01a##  AyaM gauH pR^ishni\'rakramI\_dasa\'danmA\_tara\'M pu\_raH .
##10.189.01c##  pi\_tara\'M cha pra\_yansva\'H ..
##10.189.02a##  a\_ntashcha\'rati rocha\_nAsya prA\_NAda\'pAna\_tI .
##10.189.02c##  vya\'khyanmahi\_Sho diva\'m ..
##10.189.03a##  tri\_MshaddhAma\_ vi rA\'jati\_ vAkpa\'ta\_MgAya\' dhIyate .
##10.189.03c##  prati\_ vasto\_raha\_ dyubhi\'H ..
##10.190.01a##  R^i\_taM cha\' sa\_tyaM chA\_bhI\'ddhA\_ttapa\_so.adhya\'jAyata .
##10.190.01c##  tato\_ rAtrya\'jAyata\_ tata\'H samu\_dro a\'rNa\_vaH ..
##10.190.02a##  sa\_mu\_drAda\'rNa\_vAdadhi\' saMvatsa\_ro a\'jAyata .
##10.190.02c##  a\_ho\_rA\_trANi\' vi\_dadha\_dvishva\'sya miSha\_to va\_shI ..
##10.190.03a##  sU\_ryA\_cha\_ndra\_masau\' dhA\_tA ya\'thApU\_rvama\'kalpayat .
##10.190.03c##  diva\'M cha pR^ithi\_vIM chA\_ntari\'kSha\_matho\_ sva\'H ..
##10.191.01a##  saMsa\_midyu\'vase vR^iSha\_nnagne\_ vishvA\'nya\_rya A .
##10.191.01c##  i\_Laspa\_de sami\'dhyase\_ sa no\_ vasU\_nyA bha\'ra ..
##10.191.02a##  saM ga\'chChadhva\_M saM va\'dadhva\_M saM vo\_ manA\'Msi jAnatAm .
##10.191.02c##  de\_vA bhA\_gaM yathA\_ pUrve\' saMjAnA\_nA u\_pAsa\'te ..
##10.191.03a##  sa\_mA\_no mantra\_H sami\'tiH samA\_nI sa\'mA\_naM mana\'H sa\_ha chi\_ttame\'ShAm .
##10.191.03c##  sa\_mA\_naM mantra\'ma\_bhi ma\'ntraye vaH samA\_nena\' vo ha\_viShA\' juhomi ..
##10.191.04a##  sa\_mA\_nI va\_ AkU\'tiH samA\_nA hR^ida\'yAni vaH .
##10.191.04c##  sa\_mA\_nama\'stu vo\_ mano\_ yathA\' va\_H susa\_hAsa\'ti ..
